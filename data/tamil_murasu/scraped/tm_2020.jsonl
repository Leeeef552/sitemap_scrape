{"article_url": "https://tamilmurasu.com.sg/world/story20200201-39640.html", "site_title": "பிரிட்டனில் முதல் முறையாக இருவருக்கு கிருமித் தொற்று", "publish_date": "2020-02-01", "content": "பிரிட்டனில் முதல் முறையாக இருவருக்கு கிருமித் தொற்று\n\n01 Feb 2020 - 6:00 am\n\n1\n\nmins read\n\nலண்டன்: பிரிட்டனில் ஒரே குடும்பத்தைச் சேர்ந்த இருவருக்கு 'கொரோனா' கிருமி தொற்றியிருப்பது உறுதி செய்யப்பட்டுள்ளது. யார்க்கில் குடியிருக்கும் அவர்களுக்கு நேற்று முன்தினம் காய்ச்சல் ஏற்பட்டதால் அன்று இரவே அவர்கள் நியூகாசலில் உள்ள சிறப்பு சிகிச்சைப் பிரிவுக்குக் கொண்டு வரப்பட்டனர் என்று இங்கிலாந்தின் தலைமை மருத்துவ அதிகாரி தெரிவித்தார்.\n\nதேசிய சுகாதார நிலையங்கள் முன்னேற்பாடுகளுடன் இருந்து வருகின்றன. கிருமித் தொற்றால் பாதிக்கப்பட்டவர்களுடன் தொடர்பு கொண்டவர்களை அடையாளம் கண்டுபிடித்து சிகிச்சையளிக்க முழு வேகத்துடன் சுகாதார நிலையங்கள் செயல்பட்டு வருகின்றன என்று பேராசிரியர் கிறிஸ் விட்டி தெரிவித்தார்.\n\nபுதிய விசித்திர கிருமிக்கு இதுவரை சீனாவில் 213 பேர் இறந்துவிட்டனர். மேலும் சீனா முழுவதும் பத்தாயிரத்துக்கும் மேற்பட்டோர் அந்தக் கிருமியால் பாதிக்கப்பட்டுள்ளனர்.\n\nமேலும் 18 நாடுகளில் 98 கிருமித் தொற்றுச் சம்பவங்கள் பதிவாகியுள்ளன.", "images": []}
{"article_url": "https://tamilmurasu.com.sg/cinema/story20200201-39647.html", "site_title": "சிறு படங்கள் வசூல்: நாயகி கவலை", "publish_date": "2020-02-01", "content": "சிறு படங்கள் வசூல்: நாயகி கவலை\n\n01 Feb 2020 - 6:10 am\n\n1\n\nmins read\n\n'ஞானச்செருக்கு' படத்தைக் காணும் பாக்கியம் தமக்கு இன்னும் கிடைக்கவில்லை என நடிகை வசுந்தரா கூறியுள்ளார். படம்: ஊடகம் -\n\n'ஞானச்செருக்கு' படத்தைக் காணும் பாக்கியம் தமக்கு இன்னும் கிடைக்கவில்லை என நடிகை வசுந்தரா கூறியுள்ளார்.\n\nஅப்படத்தின் இசை வெளியீட்டு விழாவில் கலந்து கொண்டு பேசிய அவர், குறைந்த செலவில் தயாராகும் படங்களுக்கு ஏதேனும் ஒரு வகையில் பிரச்சினைகள் ஏற்படும் என்றும் அதனால் வணிக ரீதியில் அவை வெற்றி பெற முடியாத நிலை ஏற்படுகிறது என்றும் குறிப்பிட்டார்.\n\n\"இந்தப் படத்தை எடுப்பதற்கு இயக்குநர் தரணி ராஜேந்திரன் எவ்வளவு சிரமப்பட்டார் என்பதை கேள்விப்பட்டேன். இதுபோன்ற படங்களை வெறும் விருது படமாகவே நாம் பார்க்கிறோமே தவிர, அதற்கான வணிக வெற்றி என்பது கிடைப்பது இல்லை,\" என்றார் வசுந்தரா. ஓவியர் வீரசந்தானம் கதையின் நாயகனாக நடித்துள்ள இந்தப் படம் விரைவில் வெளியாக உள்ளது.", "images": [{"image_url": "https://cassette.sphdigital.com.sg/image/tamilmurasu/55eab522aeb7dee7027f948b7347ffc909873a760052558b7025d73aa000ffac?w=825", "alt_text": "6d677346-1157-490b-88d3-325569e93930", "caption": "'ஞானச்செருக்கு' படத்தைக் காணும் பாக்கியம் தமக்கு இன்னும் கிடைக்கவில்லை என நடிகை வசுந்தரா கூறியுள்ளார். படம்: ஊடகம் -"}]}
{"article_url": "https://tamilmurasu.com.sg/cinema/story20200201-39646.html", "site_title": "சோனா: இனி கவர்ச்சியாக நடிப்பதில்லை என்பதே என் முடிவு", "publish_date": "2020-02-01", "content": "சோனா: இனி கவர்ச்சியாக நடிப்பதில்லை என்பதே என் முடிவு\n\n01 Feb 2020 - 6:10 am\n\n2\n\nmins read\n\nஇனி கவர்ச்சி கதாபாத்திரங்களை ஏற்காமல் நடிப்புத் திறமையை வெளிப்படுத்தக்கூடிய வேடங்களில் நடிப்பது என முடிவு செய்துள்ளாராம் சோனா. படம்: ஊடகம் -\n\nஇனி கவர்ச்சி கதாபாத்திரங்களை ஏற்காமல் நடிப்புத் திறமையை வெளிப்படுத்தக்கூடிய வேடங்களில் நடிப்பது என முடிவு செய்துள்ளாராம் சோனா.\n\nஇவரது நடிப்பில் கடந்த இரண்டரை ஆண்டுகளுக்கு முன்பு தயாரிக்கப்பட்ட மலையாளப் படமான 'பச்சமாங்கா' இப்போது வெளியாகிறது. இதில் சோனாவுக்கு முக்கியமான கதாபாத்திரமாம். பிரதாப் போத்தனும் நடித்துள்ளார்.\n\nஜெய்ஸ் இயக்கியுள்ள இப்படத்தின் முன்னோட்ட காட்சித் தொகுப்பு வெளியாகி நல்ல வரவேற்பைப் பெற்றுள்ளது. சில காட்சிகளில் சோனா கவர்ச்சியாக இருப்பதாக ரசிகர்கள் கருத்து தெரிவித்துள்ளனர். ஆனால் இப்படம் கவர்ச்சியை நம்பி உருவாகவில்லை என்கிறார் சோனா.\n\n''இந்தப் படம் சுமார் இரண்டரை ஆண்டுகளுக்கு முன்பே எடுக்கப்பட்டது. அப்போதே இனி கவர்ச்சியாக நடிக்கப் போவதில்லை என்பதை திட்டவட்டமாக தெரிவித்துவிட்டேன்.\n\n\"'பச்ச மாங்கா' படம் கவர்ச்சியை அடிப்படையாகக் கொண்ட படமாக இருந்தால் பிரதாப் போத்தன் எப்படி நடிக்க சம்மதித்து இருப்பார்? என்பதை யோசிக்க வேண்டும்.\n\n\"இந்தப் படம் ஒரு கனமான கதையை அடிப்படையாகக் கொண்டது. பாலு மகேந்திரா சார் படம் போல மிக யதார்த்தமான ஒரு படைப்பு,\" என்று சோனா தரப்பில் விளக்கம் அளிக்கப்படுகிறது.\n\nமுன்னோட்டக் காட்சித் தொகுப்பை மட்டுமே வைத்து கவர்ச்சிப் படம் என்று முத்திரை குத்த வேண்டாம் என்று கேட்டுக் கொள்ளும் சோனா, படம் பார்த்த பிறகு உண்மை புரியும் என்கிறார்.\n\n\"கேரளாவில் பெண்கள் எப்படி உடை அணிவார்களோ அதை அப்படியே பிரதிபலிக்க வேண்டும் என்பதால்தான் படத்தில் அப்படியான உடையை அணிந்திருந்தேன். சில நொடிகள் வரக்கூடிய காட்சியை மட்டும் பார்த்துவிட்டு மீண்டும் நான் கவர்ச்சிப் பாதைக்குத் திரும்பிவிட்டதாகச் சித்தரிக்க வேண்டாம் எனக் கேட்டுக் கொள்கிறேன்.\n\n\"இது மிகச் சிறந்த படம். என் கதாபாத்திரமும் அருமையானது. படம் வந்தபின் இந்த வார்த்தையை அனைவரும் சொல்வார்கள்,\" என்கிறார் சோனா.\n\nசில ஆண்டுகளுக்கு முன்பு தமிழில் சில படங்களைத் தயாரிக்கும் முயற்சியில் ஈடுபட்ட வகையில் சில பிரச்சினைகளை சோனா எதிர்கொள்ள வேண்டி இருந்தது.\n\nஅதன் விளைவாக நெருக்கமான நண்பர்களுக்குள் சில கருத்து வேறுபாடுகள் ஏற்பட்டு பிரிந்தனர்.\n\nஇந்நிலையில் சோனா புதிதாக இரண்டு படங்கள் தயாரிக்கப் போவதாக தகவல் வெளியாகி உள்ளது.\n\nஆனால் சோனா தரப்பில் இதில் உண்மை இல்லை என்று கூறப்படுகிறது.\n\nசில படங்களிலாவது நடித்து முடித்த பிறகே அவர் படத் தயாரிப்பு போன்ற மற்ற விஷயங்களில் கவனம் செலுத்துவாராம்.\n\nஅதே சமயம் புது இயக்குநர்களிடம் அவர் தொடர்ந்து கதைகள் கேட்டு வரு வதாகவும் ஒரு தகவல் உலா வருகிறது.", "images": [{"image_url": "https://tamilmurasu.com.sg/cinema/story20200201-39646.html?w=825", "alt_text": "4dfdef76-318a-4d86-8db1-83bdedff29b8", "caption": "இனி கவர்ச்சி கதாபாத்திரங்களை ஏற்காமல் நடிப்புத் திறமையை வெளிப்படுத்தக்கூடிய வேடங்களில் நடிப்பது என முடிவு செய்துள்ளாராம் சோனா. படம்: ஊடகம் -"}]}
{"article_url": "https://tamilmurasu.com.sg/sports/story20200201-39634.html", "site_title": "லெஸ்டர்-செல்சி மோதலால் விறுவிறுப்பு", "publish_date": "2020-02-01", "content": "லெஸ்டர்-செல்சி மோதலால் விறுவிறுப்பு\n\n01 Feb 2020 - 6:00 am\n\n2\n\nmins read\n\nலண்டன்: இவ்வார இறுதிக்கான இங்கிலிஷ் பிரிமியர் லீக் காற்பந்து ஆட்டங்கள் விறுவிறுப்பான மோதலுடன் தொடங்கவுள்ளன.\n\nபட்டியலின் மூன்றாமிடத்தில் உள்ள லெஸ்டர் சிட்டியை, அதனுடைய கிங் பவர் விளையாட்டரங்கத்திலேயே எதிர்கொள்ளவிருக்கிறது நான்காமிடத்தில் இருக்கும் செல்சி குழு.\n\nபிரெண்டன் ரோஜர்ஸ் பயிற்சியின்கீழ் இந்தப் பருவத்தைச் சிறப்பாகத் தொடங்கியது லெஸ்டர். ஆயினும், கடந்த சில ஆட்டங்களாக அக்குழு தடுமாறி வருகிறது. அதிலும், இவ்வார மத்தியில் லீக் கிண்ண அரையிறுதியில் ஆஸ்டன் வில்லாவிடம் அக்குழு தோற்றது பெரும் அதிர்ச்சியை அளித்தது.\n\nசெல்சியும் அதே போன்றதொரு நிலையில்தான் இருக்கிறது. கடைசியாக அக்குழு பங்கேற்ற லீக் ஆட்டத்தில் ஆர்சனலுடன் 2-2 எனச் சமநிலை கண்டது. சொந்த அரங்கில் நடந்த அந்த ஆட்டத்தில் செல்சி இருமுறை முன்னிலைக்குச் சென்றபோதும் வெற்றியைப் பறிகொடுத்தது.\n\nஇத்தகைய நிலையில், இன்றைய ஆட்டத்தில் வென்று பட்டியலின் முதல் நான்கு இடங்களுக்குள் தங்களது நிலையை உறுதிப்படுத்த இவ்விரு குழுக்களும் முனைப்புடன் விளையாடும்.\n\nமுன்னணி ஆட்டக்காரர்களிடம் இருந்து அவர்களின் சிறப்பான ஆட்டத்திறனை வெளிக்கொணரும் பணியைச் சிறப்பாகச் செய்து வருகிறார் லெஸ்டர் நிர்வாகி ரோஜர்ஸ். ஆயினும், அக்குழுவின் செயல்பாட்டில் நிலைத்தன்மையின்மை எட்டிப்பார்க்கத் தொடங்கியுள்ளது. ஆகையால், இன்றைய ஆட்டத்தில் வென்று மீண்டும் வெற்றிப் பாதைக்குத் திரும்ப அக்குழு ஆர்வமாக உள்ளது.\n\nசெல்சியை பொறுத்தமட்டில், கோல் கட்டத்தினுள் செயல்பாட்டை மேம்படுத்தி, ஆட்டத்தை வெற்றிகரமாக முடிக்கும் திறனை வீரர்கள் வளர்த்துக்கொள்ள வேண்டும் என நிர்வாகி லாம்பார்ட் விரும்புகிறார்.\n\nஇந்தப் பருவத்தில் எதிரணி அரங்கில் விளையாடிய ஆட்டங்களில் செல்சியின் செயல்பாடு சிறப்பாக இருந்து வருகிறது. குறிப்பாக, ஸ்பர்ஸ், ஆர்சனல் குழுக்களை அக்குழு வீழ்த்தியிருப்பதால் செல்சி வீரர்கள் மத்தியில் நம்பிக்கை மேலோங்கியுள்ளது.\n\nசிங்கப்பூர் நேரப்படி இரவு 8.30 மணிக்கு இந்த ஆட்டம் நடைபெறவுள்ளது. லிவர்பூல்-சௌத்ஹேம்டன் குழுக்கள் மோதும் ஆட்டம் இரவு 11 மணிக்கும் மான்செஸ்டர் யுனைடெட்-உல்வ்ஸ் குழுக்கள் மோதும் ஆட்டம் இரவு 1.30 மணிக்கும் தொடங்கும்.", "images": []}
{"article_url": "https://tamilmurasu.com.sg/cinema/story20200201-39645.html", "site_title": "தேர்தல் களத்தில் மோதும் ராதாரவி, சின்மயி", "publish_date": "2020-02-01", "content": "தேர்தல் களத்தில் மோதும் ராதாரவி, சின்மயி\n\n01 Feb 2020 - 6:10 am\n\n1\n\nmins read\n\nசின்மயி. படம்: ஊடகம் -\n\nதென்னிந்திய சின்னத்திரை, சினிமா பின்னணிக் குரல் கலைஞர்கள் சங்கத் தேர்தலில் பாடகி சின்மயி களமிறங்க உள்ளார். அச்சங்கத்தின் நடப்புத் தலைவரான நடிகர் ராதாரவியும் மீண்டும் தேர்தல் களம் காண்கிறார்.\n\nஇந்தச் சங்கத்தில் மொத்தம் 1600 உறுப்பினர்கள் உள்ளனர். சங்கத்தின் நடப்பு நிர்வாகக் குழுவின் பதவிக்காலம் முடிவடைகிறது. இதையடுத்து வரும் 15ஆம் தேதி தேர்தல் நடைபெற உள்ளது.\n\nதலைவர் பதவிக்கு ராதாரவி மீண்டும் களம் இறங்குகிறார். அவரது தலைமையில் களம் இறங்கும் அணியை எதிர்த்து ராமராஜ்யம் என்ற பெயரில் ஒரு அணி போட்டியிடுகிறது.\n\nஇந்த அணி சார்பில் தலைவர் பதவிக்குப் பாடகியும் டப்பிங் கலைஞருமான சின்மயி களமிறக்கப்பட்டுள்ளார். இதையடுத்து அவர் தனது வேட்புமனுவை தாக்கல் செய்தார்.\n\nமுன்னதாக 'மீடூ' விவகாரம் தொடர்பில் சின்மயிக்கும் ராதிகாவுக்கும் இடையே மோதல் நிலவியது. இதனால் சின்மயி சங்கத்தில் இருந்து நீக்கப்பட்டு பிறகு நீதிமன்ற தலையீட்டால் உறுப்பினராக நீடித்து வருகிறார்.", "images": [{"image_url": "https://cassette.sphdigital.com.sg/image/tamilmurasu/f21fb318a701fafa504d34771d5680ab2904baa77d9fcd0e23621d02d2031601?w=825", "alt_text": "d124da20-ac32-47ab-91c1-8a4c6b407b31", "caption": "சின்மயி. படம்: ஊடகம் -"}]}
{"article_url": "https://tamilmurasu.com.sg/top-news/story20200201-39628.html", "site_title": "சிங்கப்பூர் ஆயுதப் படையினர் இரவு பகலாக தீவிரப் பணி", "publish_date": "2020-02-01", "content": "சிங்கப்பூர் ஆயுதப் படையினர் இரவு பகலாக தீவிரப் பணி\n\n01 Feb 2020 - 6:10 am\n\n2\n\nmins read\n\nமுகக்கவசங்களைப் பொட்டலமிடும் பணியில் சிங்கப்பூர் ஆயுதப்படையைச் சேர்ந்த கிட்டத்தட்ட 1,500 சேவையாளர்கள் ஈடுபட்டுள்ளனர். தற்காப்பு அமைச்சர் டாக்டர் இங் எங் ஹென்னும் வர்த்தக தொழில் அமைச்சர் சான் சுன் சிங்கும் அந்தப் பணிகளை பார்வையிட்டனர். படம்: ஸ்ட்ரெய்ட்ஸ் டைம்ஸ் -\n\nசிங்கப்பூர் குடும்பங்களுக்கு இன்று சனிக்கிழமை முதல் 5.2 மில்லியன் முகக்கவசங்கள் விநியோகிக்கப்பட இருப்பதால் அந்தக் கவசங்களை பைகளில் அடைக்கும் பணியில் சிங்கப்பூர் ஆயுதப் படையைச் சேர்ந்த சுமார் 1,500 சேவையாளர்கள் இரவு பகலாக ஈடுபட்டு வருகின்றனர்.\n\nமேலும், காய்ச்சலுடன் வரும் பயணிகளை சாங்கி விமான நிலையத்தில் உள்ள பரிசோதனைக் கருவிகள் மூலம் கண்டறிந்து அவர்களை அணுகுவதிலும் அவர்களின் தொடர்புகளைக் கண்டறிவதிலும் சிங்கப்பூர் ஆயுதப் படை சேவையாளர்கள் உதவி வருகின்றனர்.\n\nஜூ கூனில் உள்ள சாஃப்டி ராணுவ பயிற்சிக்கழகத்தில் முகக் கவசங்களை பொட்டலப்படுத்தும் பணிகளை தற்காப்பு அமைச்சர் இங் எங் ஹென் நேற்று பார்வையிட்டார்.\n\nமுகக்கவசங்கள் சரியான நேரத்தில் குடும்பங்களுக்கு வழங்குவதற்காக பணிகள் நடைபெறுவதாக அவர் செய்தியாளர்களிடம் கூறினார்.\n\n\"ஆயத்தப் பணிகளில் கவனமாக உள்ளோம். இது ஒரு தேசியப் பணி, தேசிய முயற்சி என்றபோதிலும் சிங்கப்பூர் ஆயுதப் படை அதன் அடிப்படைப் பொறுப்புகளில் கண்ணும் கருத்துமாக உள்ளது,\" என்றார் டாக்டர் இங்.\n\n\"முகக்கவசங்களை வழங்கும் பணி முக்கியமானது என்றபோதிலும் நாட்டைப் பாதுகாக்கும் அம்சத்தில் கவனம் தப்பாது என்பதில் தற்காப்புப் படைத் தலைவர் (லெப்டினென்ட் ஜெனரல் மெல்வின் ஓங்) மிகத் தெளிவாக இருக்கிறார்,\" என்றும் அமைச்சர் கூறினார்.\n\nஎனவேதான் இதர பிரிவினர் தங்களது கடமையில் ஈடுபட்டு வரும் நிலையில் போர்ச் சேவை ஆதரவு தளபத்தியம் மட்டும் முகக் கவசங்களைப் பொட்டலமிடும் பணிகளில் உதவ அழைக்கப்பட்டதாக தற்காப்பு அமைச்சர் தெரிவித்தார்.\n\nவூஹான் கொரோனா கிருமிப் பரவலைச் சமாளிக்க சிங்கப்பூரின் 1.3 மில்லியன் குடும்பங்களுக்கு தலா நான்கு முகக்கவசங்கள் வழங்கப்படும் என நேற்று முன்தினம் அரசாங்கம் அறிவித்தது.\n\nமக்கள் கழகம் பொறுப்பேற்று விநியோகிக்கப்பட இருக்கும் முகக்கவசங்களை 89 சமூக நிலையங்களுக்கும் சமூக மன்றங்களுக்கும்சிங்கப்பூர் ஆயுதப் படை அனுப்பி வைக்கும்.\n\nசிங்கப்பூரில் வூஹான் கொ ரோனா கிருமித்தொற்றால் பாதிக்கப்பட்டிருப்போர் அனைவரும் சீன குடிமக்கள். சிங்கப்பூர் சமூகத்தில் அந்தக் கிருமி பரவியதற்கான தடயம் இதுவரை இல்லை.\n\nஇது பற்றி செய்தியாளர்களிடம் கூறிய அமைச்சர் இங், ,\"கிருமிப் பரவலின் ஆரம்பக்கட்டத்தில் சிங்கப்பூர் இருந்தாலும் அது கட்டுக்குள் இருப்பதையே விரும்புகிறோம். அதனையும் கடந்து கிருமி பரவினால் அதனைச் சமாளிக்கவும் நாம் தயாராக இருக்க வேண்டும். வெவ்வேறு வகையான சூழ்நிலைகளைச் சந்திக்கும் திட்டங்களை சிங்கப்பூர் ஆயுதப் படை தன்வசம் கொண்டுள்ளது,\" என்றார்.", "images": [{"image_url": "https://cassette.sphdigital.com.sg/image/tamilmurasu/f7f8698b7733e4a9070092925051b96caaf8736dbf5b2b6010867e0d8dc45089?w=825", "alt_text": "4606b8cc-464a-4d97-a80f-9548020ca100", "caption": "முகக்கவசங்களைப் பொட்டலமிடும் பணியில் சிங்கப்பூர் ஆயுதப்படையைச் சேர்ந்த கிட்டத்தட்ட 1,500 சேவையாளர்கள் ஈடுபட்டுள்ளனர். தற்காப்பு அமைச்சர் டாக்டர் இங் எங் ஹென்னும் வர்த்தக தொழில் அமைச்சர் சான் சுன் சிங்கும் அந்தப் பணிகளை பார்வையிட்டனர். படம்: ஸ்ட்ரெய்ட்ஸ் டைம்ஸ் -"}]}
{"article_url": "https://tamilmurasu.com.sg/tamilnadu/story20200201-39642.html", "site_title": "தமிழ், சமஸ்கிருதம் ஒலிக்க தஞ்சை குடமுழுக்கு நடத்துக", "publish_date": "2020-02-01", "content": "தமிழ், சமஸ்கிருதம் ஒலிக்க தஞ்சை குடமுழுக்கு நடத்துக\n\n01 Feb 2020 - 6:10 am\n\n2\n\nmins read\n\nகோபுர கலசங்களும் சுத்தப்படுத்தப்பட்டு, தங்க முலாம் பூசும் பணி நிறைவு பெற்று விமான கோபுரக் கலசங்கள் வியாழக்கிழமை முதல் மீண்டும் பொருத்தப்பட்டு வருகின்றன. படம்: தமிழக ஊடகம் -\n\nமதுரை: தஞ்சை பெருவுடையார் கோயில் குடமுழுக்கைத் தமிழ், சமஸ்கிருதம் இரண்டு மொழிகளிலும் நடத்த வேண்டும் என்றும் கருவறை உள்ளிட்ட எங்கும் அந்த இரு மொழிகளும் ஒலிக்க வேண்டும் என்றும் சென்னை உயர் நீதிமன்றத்தின் மதுரை கிளை உத்தரவு பிறப்பித்து உள்ளது.\n\nபிப்ரவரி 5ஆம் தேதி நடக்கும் அந்தத் திருக்குட நன்னீராட்டு விழாவில் இந்த இரண்டு மொழிகளும் ஒலிப்பதை தமிழக அரசு உறுதி செய்ய வேண்டும் என்றும் குடமுழுக்குக்குப் பிறகு நான்கு வார காலத்துக்குள் அந்த விழா தொடர்பான அறிக்கையை நீதிமன்றத்திடம் தாக்கல் செய்ய வேண்டும் என்றும் நீதிபதிகள் அரசுக்குக் கட்டளையிட்டு உள்ளனர்.\n\nதஞ்சை பெரியகோயில் குடமுழுக்கு 23 ஆண்டுகளுக்குப் பிறகு இப்போது நடக்கிறது. சைவ வழிபாட்டுத் தலங்களில் தமிழ்மறை அடிப்படையில்தான் குடமுழுக்கு நடத்தப்பட வேண்டும் என்று நாம் தமிழர் கட்சி, தேசிய பொதுவுடைமைக் கட்சி சார்பில் வழக்குத் தொடுக்கப்பட்டது.\n\nஅதேவேளையில், சென்னையைச் சேர்ந்த வேறு ஒருவர் அந்தக் குடமுழுக்கை சமஸ்கிருதத்தில்தான் நடத்த வேண்டும் என்று வழக்குத் தொடுத்தார்.\n\nஇந்த வழக்கு விசாரணைக்கு வந்தபோது முன்னிலையான இந்து அறநிலையத்துறையும் தஞ்சை தேவஸ்தானமும், தஞ்சை பெரியகோயில் குடமுழுக்கில் சிவனடியார்கள், ஓதுவார்கள், ஆதி சைவர்களைக் கொண்டு தமிழுக்கு மிக முக்கிய இடம் கொடுக்கப்படும் என்று உறுதி அளித்தன.\n\nஅனைத்து வாதங்களையும் செவிமடுத்து வந்த நீதிபதிகள், இந்த வழக்கில் நேற்று தீர்ப்பளித்தனர். தமிழக அரசும் தேவஸ்தானமும் தாக்கல் செய்த பிரமாண பத்திரத்தில் கூறியுள்ளபடி, தஞ்சை பெரியகோயில் குடமுழுக்கு விழாவைத் தமிழ், சமஸ்கிருதத்தில் நடத்தி அறிக்கை தாக்கல் செய்ய வேண்டும் என்று அந்தத் தீர்ப்பு கட்டளையிட்டது.\n\nஇது தொடர்பில் தாக்கல் செய்யப்பட்ட மனுக்கள் அனைத்தையும் நீதிபதிகள் தள்ளுபடி செய்தனர்.\n\nஇதனிடையே, பெரியகோயில் குடமுழுக்குக்கு இன்னும் சில நாட்களே இருப்பதால் அங்கு திருப்பணிகள் மிகவும் வேகமாக நடந்து வருகின்றன. இன்று யாக சாலை பூசை தொடங்குகிறது.\n\nகுடமுழுக்கு விழாவில் 10 லட்சம் மக்கள் கூடுவார்கள் என்று எதிர்பார்க்கப்படுவதால் பாதுகாப்பு உள்ளிட்ட பல ஏற்பாடுகளும் செய்யப்பட்டு வருகின்றன.", "images": [{"image_url": "https://cassette.sphdigital.com.sg/image/tamilmurasu/bd2196cf7f31bff90d010e8d18c4a90fae4c1b652a6ae2a882fd94d61e049398?w=825", "alt_text": "5f10b73a-b1e4-41f3-a6de-d8af4bc3cf27", "caption": "கோபுர கலசங்களும் சுத்தப்படுத்தப்பட்டு, தங்க முலாம் பூசும் பணி நிறைவு பெற்று விமான கோபுரக் கலசங்கள் வியாழக்கிழமை முதல் மீண்டும் பொருத்தப்பட்டு வருகின்றன. படம்: தமிழக ஊடகம் -"}]}
{"article_url": "https://tamilmurasu.com.sg/sports/story20200201-39635.html", "site_title": "உலகின் சிறந்த விளையாட்டு வீராங்கனையாக முடிசூடிய ராணி", "publish_date": "2020-02-01", "content": "உலகின் சிறந்த விளையாட்டு வீராங்கனையாக முடிசூடிய ராணி\n\n01 Feb 2020 - 6:00 am\n\n1\n\nmins read\n\nபுதுடெல்லி: சிறப்புமிக்க 'உலக விளையாட்டின் சிறந்த வீராங்கனை (வோர்ல்டு கேம்ஸ் அத்லெட் ஆஃப் தி இயர்)' விருதை வென்ற முதல் ஹாக்கி ஆட்டக்காரர் என்ற பெருமையைப் பெற்றுள்ளார் இந்திய மகளிர் ஹாக்கி அணித் தலைவி ராணி ராம்பால்.\n\nசிறந்த விளையாட்டாளரைத் தேர்வுசெய்யும் பொறுப்பை ரசிகர்களிடமே விட்டுவிட்டது 'தி வோர்ல்டு கேம்ஸ்' அமைப்பு. இணையம் வழியாக 20 நாட்கள் நடந்த வாக்கெடுப்பில் ராணிக்கு 199,477 வாக்குகள் கிடைத்தன.\n\nகடந்த ஆண்டு நடைபெற்ற அனைத்துலக ஹாக்கி கூட்ட மைப்புத் தொடரின் இறுதிச் சுற்று ஆட்டங்களில் இந்திய அணி வென்றது. அத்தொடரின் சிறந்த ஆட்டக்காரர் விருதைக் கைப்பற்றினார் ராணி. இவரது தலைமையிலான இந்திய அணி, இந்திய ஹாக்கி வரலாற்றில் மூன்றாவது முறையாக ஒலிம்பிக் போட்டிக்குத் தகுதிபெற்றது.\n\n\"ஒட்டுமொத்த ஹாக்கி வட்டாரத்திற்கும் எனது அணிக்கும் தாய்நாட்டிற்கும் விருதை அர்ப்பணிக்கிறேன்,\" என்ற ராணிக்கு அண்மையில் பத்மஸ்ரீ விருது அறி விக்கப்பட்டது குறிப்பிடத்தக்கது.\n\nபதினைந்து வயதிலேயே தேசிய அணிக்குள் நுழைந்து விட்ட ராணி, இதுவரை 240க்கு மேற்பட்ட முறை இந்திய அணி சார்பில் களமிறங்கியுள்ளார்.\n\nகௌரவமிக்க இந்த விருதுக்கு ராணியின் பெயரைப் பரிந்துரைத்த அனைத்துலக ஹாக்கி கூட்டமைப்பு, டுவிட்டர் மூலமாக அவருக்கு வாழ்த்துகளைத் தெரிவித்துக்கொண்டது. 'ஹாக்கி இந்தியா' தலைவர் முகம்மது முஸ்டாக் அகமதுவும் ராணிக்கு வாழ்த்துக் கூறியுள்ளார்.\n\n25 விளையாட்டுகளில் இருந்து தலா ஒருவர் என மொத்தம் 25 பேர் இவ்விருதுக்கான போட்டியில் இருந்தனர்.", "images": []}
{"article_url": "https://tamilmurasu.com.sg/singapore/story20200201-39630.html", "site_title": "முகக்கவசத்தை எப்போது, எங்கு பெற்றுக்கொள்ளலாம்", "publish_date": "2020-02-01", "content": "முகக்கவசத்தை எப்போது, எங்கு பெற்றுக்கொள்ளலாம்\n\n01 Feb 2020 - 6:10 am\n\n2\n\nmins read\n\nகம்போங் கிளாம் பீச் ரோடு வசிப்போர் குழு நிலையத்தில் முகக்கவசம் வழங்கப்படும் தகவல் அந்த வட்டார மின்தூக்கி முகப்பில் வைக்கப்பட்டு உள்ளது. படம்: ஸ்ட்ரெய்ட்ஸ் டைம்ஸ் -\n\nஐந்து மில்லியனுக்கும் அதிகமான முகக்கவசங்களை உள்ளூர் குடும்பங்களுக்கு வழங்கும் பணி இன்று தொடங்குகிறது. சுமார் 200 வசிப்போர் குழுக்கள் நிலையங்களில் அவை விநியோகிக்கப்படும். பீச் ரோட்டில் வசிப்போர் முகக்கவசங்களைப் பெறும் முதல் குடியிருப்பாளர்கள்.\n\nதீவு முழுவதும் உள்ள 89 சமூக நிலையங்களிலும் 654 வசிப்போர் குழு நிலையங்களிலும் முகக்கவசங்களைப் பெற்றுக்கொள்வது குறித்த விவரங்கள் வெளியிடப்பட்டு வருவதாக வர்த்தக தொழில் அமைச்சர் சான் சுன் சிங் கூறினார். ஜாலான் புசாரில் உள்ள மக்கள் கழகத் தலைமையகத்தில் ஆயத்தப் பணிகளைப் பார்வையிட்ட பின்னர் அவர் செய்தியாளர்களிடம் பேசினார்.\n\nமுகக் கவசங்களை எங்கு சென்று பெற்றுக் கொள்வது என்பது குறித்த சந்தேகம் இருப்பின்,\n\nhttps://maskgowhere.sg/\n\nஎன்ற இணையப்பக்கத்தில், உங்களது அஞ்சல் குறியீட்டு எண்ணை இட்டு தெரிந்துகொள்ளலாம். நீங்கள் முகக் கவசங்களைப் பெற்றுக்கொள்ள வேண்டிய வசிப்போர் குழு நிலையம், நேரம், நாள் போன்ற விவரங்களை இதன் மூலம் பெற்றுக்கொள்ளலாம்.\n\nஎந்தெந்த இடத்தில் எந்தெந்த நேரங்களில் முகக்கவசத்தைப் பெற்றுக்கொள்ளலாம் என்ற விவரம் சமூக அறிவிப்புப் பலகைகளிலும், மின்னிலக்கத் திரைகளிலும் நேற்று முதல் இடம்பெற்று வருகின்றன. தொகுதிகளின் சமூக ஊடகப் பக்கங்களிலும் அந்த விவரங்கள் உள்ளன.\n\nமுகக்கவசத்தைப் பெற்றுக்கொள்வது தொடர்பான சந்தேகங்களுக்கு 1800-333-9999 என்ற எண்ணை பொதுமக்கள் அழைக்கலாம். சனிக்கிழமை பிற்பகல் 2 மணி முதல் 10 மணி வரையிலும் வார நாட்களில் காலை 9 மணி முதல் இரவு 9 மணி வரையிலும் இந்த எண் சேவையில் இருக்கும். நீண்ட வரிசைகளைத் தவிர்க்கும் நோக்கில் புளோக்குகளின் குழுக்களுக்கு ஏற்ப முகக்கவச விநியோகிப்பு நேரம் மாறுபடும் என்று மக்கள் கழகத்தின் துணைத் தலைவருமான திரு சான் கூறினார்.\n\n\"ஒவ்வொரு பிரிவும் தினமும் இரண்டு வசிப்போர் குழு வட்டாரங்களைச் சேர்ந்த 2,500 முதல் 3,000 வீடுகளுக்குச் சேவையாற்றும். அதற்கேற்ற வகையில் ஒவ்வொரு குடும்பமும் எப்போது வந்து முகக்கவசத்தைப் பெற்றுக்கொள்ளலாம் என நேரம் வரையறுக்கப்படும்.\n\n\"வட்டாரத்தின் தேவைகளைப் பொறுத்து முகக்கவசம் வழங்கப்படும் இடத்தையும் முன்னுரிமை யாருக்கு என்பதையும் ஒவ்வொரு பிரிவிலும் உள்ள அடித்தள ஆலோசகர்கள் முடிவு செய்வர். உச்சக்கட்ட நேரத்தில்கூட முகக்கவசம் வழங்கும் பணியை ஒருசில நிமிடங்களில் முடிக்கத் திட்டமிட்டிருப்பதால் பொதுமக்கள் அவசரம் காட்ட வேண்டிய அவசியம் இராது,\" என்று விளக்கினார் அமைச்சர் சான்.", "images": [{"image_url": "https://cassette.sphdigital.com.sg/image/tamilmurasu/3a847537eb075ba2eef9dab93deee153ff9b03096f6cc93ee1ef16de07d0f0cc?w=825", "alt_text": "af3c404b-aee0-4e29-9f4f-8895f8de0bd2", "caption": "கம்போங் கிளாம் பீச் ரோடு வசிப்போர் குழு நிலையத்தில் முகக்கவசம் வழங்கப்படும் தகவல் அந்த வட்டார மின்தூக்கி முகப்பில் வைக்கப்பட்டு உள்ளது. படம்: ஸ்ட்ரெய்ட்ஸ் டைம்ஸ் -"}]}
{"article_url": "https://tamilmurasu.com.sg/tamilnadu/story20200201-39643.html", "site_title": "அன்றாடம் கைவரிசை காட்டிய 'குவாட்டர்' கடத்தல் ராணிகள்", "publish_date": "2020-02-01", "content": "அன்றாடம் கைவரிசை காட்டிய 'குவாட்டர்' கடத்தல் ராணிகள்\n\n01 Feb 2020 - 6:10 am\n\n1\n\nmins read\n\nவிழுப்புரம் மாவட்டம் மொளச்சூரைச் சேர்ந்த வள்ளி, ஆயந்தூரை சேர்ந்த மேரி. படம்: தமிழக ஊடகம் -\n\nவிழுப்புரம்: புதுச்சேரி மாநிலத்தில் இருந்து நாள்தோறும் மதுபானத்தை அதிக அளவில் கடத்தி வந்து விழுப்புரத்தில் விற்று வந்த பெண்கள் படை கடைசியில் போலிசிடம் சிக்கியது.\n\nஅந்தப் படையைச் சேர்ந்த இரண்டு பெண்களும் ஒரு பேருந்தில் விழுப்புரத்துக்கு வந்து கொண்டிருந்தபோது 340 மதுபான போத்தல்களுடன் போலிசிடம் சிக்கிக்கொண்டனர்.\n\nவிழுப்புர மாவட்டம் மொளச்சூரைச் சேர்ந்த வள்ளி என்பவரும் ஆயந்தூரை சேர்ந்த மேரி என்பவரும் புதுச்சேரியில் மொத்தமாக மதுபான போத்தல்களை வாங்கி அவற்றைப் பேருந்துகளில் எடுத்துவந்து விழுப்புரம் பகுதிகளில் விற்பனைச் செய்வது வழக்கம் என்றும் பல நாட்களாக பிடிபடாமல் இருந்து வந்த இவர்கள், கடைசியில் போலிசிடம் சிக்கிவிட்டதாகவும் அதிகாரிகள் தெரிவித்தனர்.\n\nஇவர்களைப் போன்ற பல பெண்கள் மது கடத்தலில் ஈடுபட்டு வருவதாகத் தெரியவந்துள்ளதால் போலிஸ் தீவிர சோதனைகளை முடுக்கிவிட்டு உள்ளது என்றும் அதிகாரிகள் குறிப்பிட்டு உள்ளனர்.", "images": [{"image_url": "https://cassette.sphdigital.com.sg/image/tamilmurasu/0ed4ee2c447daf3b18383860931720847d09b0e21f2177aab4f4bf3fa5642a0c?w=825", "alt_text": "8fbae06d-2707-4f18-8a26-8600c5cbca10", "caption": "விழுப்புரம் மாவட்டம் மொளச்சூரைச் சேர்ந்த வள்ளி, ஆயந்தூரை சேர்ந்த மேரி. படம்: தமிழக ஊடகம் -"}]}
{"article_url": "https://tamilmurasu.com.sg/singapore/story20200201-39629.html", "site_title": "கொரோனா: பாதிப்பைச் சந்திக்கும் துறைகளுக்கு உதவுவது குறித்து அரசாங்கம் ஆலோசனை", "publish_date": "2020-02-01", "content": "கொரோனா: பாதிப்பைச் சந்திக்கும் துறைகளுக்கு உதவுவது குறித்து அரசாங்கம் ஆலோசனை\n\n01 Feb 2020 - 6:00 am\n\n1\n\nmins read\n\nவூஹான் கொரோனா கிருமித்தொற்றால் பாதிப்புக்கு ஆளாகி இருக்கும் பயணத்துறை, சில்லறை வர்த்தகத் துறை, உணவு, பானத் துறை போன்றவற்றுக்கு சிறப்பான ஆதரவு வழங்குவது பற்றி சிங்கப்பூர் அரசாங்கம் ஆராய்ந்து வருவதாக தேசிய வளர்ச்சி அமைச்சர் லாரன்ஸ் வோங் தெரிவித்து உள்ளார்.\n\nசிங்கப்பூர் சொத்து நிறுவன மேம்பாட்டாளர் சங்கத்தின் வருடாந்திர நிகழ்வு ஒன்றில் பங்கேற்று நேற்று உரை நிகழ்த்திய அமைச்சர், இம்மாதம் சமர்ப்பிக்கப்பட இருக்கும் வரவு-செலவுத் திட்டம் இதுபோன்ற ஆதரவை உள்ளடக்கிய வலுவான ஒன்றாக இருக்கும் என்று எதிர்பார்ப்பதாகச் சொன்னார்.\n\n\"இந்தக் குறுகிய காலத்தில் தாக்கம் ஏற்பட்டிருப்பதை அறிந்துள்ளோம். தாக்கம் இனி அதிகமாகக்கூடும். சிரமத்தை அனுபவிக்கும் பயணத்துறை, சில்லறை வர்த்தகத் துறை, உணவு, பானத்துறை போன்ற குறிப்பிட்ட சில துறைகளுக்கு ஏற்படும் தாக்கம் இனி அதிகமாகலாம்.\n\n\"அது நமது ஒட்டுமொத்த பொருளியலில் தாக்கத்தை ஏற்படுத்தும்.\n\n\"சீனாவின் பொருளியல், உலகப் பொருளியல் ஆகியவற்றோடு சிங்கப்பூரின் பொருளியலிலும் தாக்கம் தென்படக்கூடும்.\n\n\"சார்ஸ் கிருமியிலிருந்து முற்றிலும் மாறுபட்ட கொரோனா கிருமி அதிகமாகவும் வேகமாகவும் பரவக்கூடியது.\n\n\"இதுவரை சார்ஸ் அளவுக்கு சிங்கப்பூர் பாதிப்பைச் சந்திக்கவில்லை என்றபோதிலும் இந்த நிலைமை எப்போது வேண்டுமானாலும் மாறக்கூடும்.\n\n\"சார்ஸ் நோய் பரவிய காலத்தைவிட இப்போது அதிகமான முன்னெச்சரிக்கை நடவடிக்கைகளில் ஈடுபட்டுள்ளோம் என்பது நிம்மதி தரக்கூடியது. அரசாங்கத்துடன் தனியார் துறையினரும் சிறந்த முன்னேற்பாடுகளில் ஈடுபட்டு வருகின்றனர்,\" என்றார் திரு வோங்.", "images": []}
{"article_url": "https://tamilmurasu.com.sg/sports/story20200201-39636.html", "site_title": "ஐநூறு ஆட்டங்களில் வெற்றி; புதிய வரலாறு படைத்த மெஸ்ஸி", "publish_date": "2020-02-01", "content": "ஐநூறு ஆட்டங்களில் வெற்றி; புதிய வரலாறு படைத்த மெஸ்ஸி\n\n01 Feb 2020 - 6:00 am\n\n1\n\nmins read\n\nபார்சிலோனா: ஸ்பானிய காற்பந்து வரலாற்றில் ஐநூறு ஆட்டங்களில் வெற்றியைச் சுவைத்த முதல் ஆட்டக்காரர் எனும் மகத்தான சாதனையைப் புரிந்துள்ளார் பார்சிலோனா குழுவின் நட்சத்திர ஆட்டக்காரர் லயனஸ் மெஸ்ஸி.\n\nபார்சிலோனாவின் நூ காம்ப் விளையாட்டரங்கில் நேற்று அதிகாலை நடந்த ஸ்பானிய அரசர் கிண்ண ஆட்டம் ஒன்றில் அக்குழு 5-0 என்ற கோல் கணக்கில் லெகானெஸ் குழுவை வீழ்த்தி, காலிறுதிக்கு முன்னேறியது.\n\nஇந்த ஆட்டத்தில் தன் பங்காக இரண்டு கோல்களைப் போட்டார் 32 வயதான மெஸ்ஸி. இதுவரை பார்சிலோனா சார்பில் 710 ஆட்டங்களில் களமிறங்கி, 500 ஆட்டங்களில் வெற்றி தேடித் தந்துள்ள மெஸ்ஸி, 623 கோல்களையும் அடித்துள்ளார்.", "images": []}
{"article_url": "https://tamilmurasu.com.sg/singapore/story20200131-39626.html", "site_title": "852 மாணவர்களுக்கும் கல்வி நிறுவனங்களின் 115 ஊழியர்களுக்கும் 14 நாள் விடுப்பு அனுமதி", "publish_date": "2020-01-31", "content": "852 மாணவர்களுக்கும் கல்வி நிறுவனங்களின் 115 ஊழியர்களுக்கும் 14 நாள் விடுப்பு அனுமதி\n\n31 Jan 2020 - 7:05 pm\n\n2\n\nmins read\n\nவருகையற்ற விடுப்பில் இருப்போர் கல்வி அமைச்சின் பாலர் பள்ளிகள், தொடக்கநிலை மற்றும் உயர்நிலைப் பள்ளிகள் மற்றும் தொடக்கக் கல்லூரியைச் சேர்ந்தவர்கள். கோப்புப்படம்: ஸ்ட்ரெய்ட்ஸ் டைம்ஸ் -\n\nசிங்கப்பூர் முழுவதும் உள்ள பள்ளிக்கூடங்கள், பலதுறைத் தொழில் கல்தூரிகள், தொழில்நுட்பக் கல்விக்கழகம் ஆகியவற்றைச் சேர்ந்த 853 மாணவர்களும் 115 அலுவலர்களும் 14 நாட்கள் வருகையற்ற விடுப்பில் இருப்பதாக கல்வி அமைச்சு இன்று (ஜனவரி 31) தெரிவித்தது.\n\nகடந்த இரு வாரங்களில் சீனாவுக்குப் பயணமானவர்களுக்கு அத்தகைய விடுப்பு வழங்கப்படும் என்று முன்னரே அறிவிக்கப்பட்டு இருந்தது.\n\nகல்வி அமைச்சு தெரிவித்து உள்ள எண்ணிக்கை வியாழக்கிழமை வரையிலான நிலவரத்தின் அடிப்படையிலானது.\n\nவருகையற்ற விடுப்பில் இருப்போர் கல்வி அமைச்சின் பாலர் பள்ளிகள், தொடக்கநிலை மற்றும் உயர்நிலைப் பள்ளிகள் மற்றும் தொடக்கக் கல்லூரியைச் சேர்ந்தவர்கள்.\n\nஇந்தக் கல்வி நிறுவனங்களைச் சேர்ந்த ஒரு மாணவரும் ஓர் அலுவலரும் சீனாவில் வூஹான் கொரோனா கிருமி பரவல் தொடங்கிய ஹுபெய் மாகாணத்திற்குச் சென்றவர்கள்.\n\nஎஞ்சியவர்கள் சீனாவின் மற்ற பகுதிகளக்குச் சென்றவர்கள்.\n\nபயணத்தின் மூலம் ஏற்படக்கூடிய இடர்ப்பாடுகளை சிறந்த முறையில் தணிக்கும் விதமாகவும் அதேநேரம் பள்ளிகள் மற்றும் கல்வி நிறுவனங்களில் கிடைக்கக்கூடிய வழக்கமான கற்றல் நடவடிக்கைகளையும் இதர நடவடிக்கைகளையும் அவர்கள் தொடரும் நோக்குடனும் இந்த நடவடிக்கை எடுக்கப்பட்டு உள்ளதாக அமைச்சு தெரிவித்து உள்ளது.\n\nஹுபெய் மாகாணத்திற்குச் சென்றுவந்த பின்னர் தற்போது வருகையற்ற விடுப்பில் இருப்போரின் நிலைமை மோசம் எனக் கருதப்படும் பட்சத்தில் அவர்களைத் தனிமைப்படுத்தி சிகிச்சை அளிப்பதற்கான ஆணை வழங்க சுகாதார அமைச்சு வெளியிட்டுள்ள வழிகாட்டிக் குறிப்புகளை அமைச்சு சுட்டியது.\n\nசீனாவுக்குச் சென்று திரும்பிய நிலையில் அது பற்றி அறிவிக்காத மாணவர்களைப் பற்றி எழுந்த அக்கறைகளுக்கு அமைச்சு பதில் கூறி உள்ளது.\n\nஇது தொடர்பாக தனக்குக் கருத்துரைப்புகள் வந்தததாகவும் அதனைத் தொடர்ந்து விவரங்கள் சோதிக்கப்பட்டதாகவும் கூறிய அமைச்சு, அந்த மாணவர்கள் கடந்த ஆண்டு டிசம்பரில் நோய் பரவி தொற்றாத பருவத்தில் சிங்கப்பூர் திரும்பியவர்கள் என்பதால் அவர்களுக்கு வருகையற்ற விடுப்பு வழங்கப்படவில்லை என்று விளக்கியது.\n\n#தமிழ்முரசு #வூஹான்\n\nகுறிப்புச் சொற்கள்\n\nபள்ளி\n\nமாணவர்கள்\n\nஊழியர்கள்", "images": [{"image_url": "https://tamilmurasu.com.sg/singapore/story20200131-39626.html?w=825", "alt_text": "1e9fb351-9b27-4d34-846d-872c836c2097", "caption": "வருகையற்ற விடுப்பில் இருப்போர் கல்வி அமைச்சின் பாலர் பள்ளிகள், தொடக்கநிலை மற்றும் உயர்நிலைப் பள்ளிகள் மற்றும் தொடக்கக் கல்லூரியைச் சேர்ந்தவர்கள். கோப்புப்படம்: ஸ்ட்ரெய்ட்ஸ் டைம்ஸ் -"}]}
{"article_url": "https://tamilmurasu.com.sg/singapore/story20200201-39633.html", "site_title": "பொய்ச்செய்திக்கு மறுப்பு வெளியிட உத்தரவு", "publish_date": "2020-02-01", "content": "பொய்ச்செய்திக்கு மறுப்பு வெளியிட உத்தரவு\n\n01 Feb 2020 - 6:00 am\n\n1\n\nmins read\n\nசீனாவுக்குப் பயணம் போகாத சிங்கப்பூரர்கள் வூஹான் கொரோனா கிருமித்தொற்றால் பாதிக்கப்பட்டுள்ளதாகவும் சிங்கப்பூரில் போதுமான முகக்கவசம் இல்லை என்றும் பரவிய தகவல்கள் வதந்தி என்றும் அவற்றில் உண்மை இல்லை என்றும் அரசாங்கம் கூறி உள்ளது. சீனாவுக்குச் செல்லாத ஐந்து சிங்கப்பூரர்\n\nகளை வூஹான் கொரோனா கிருமித்தொற்றி உள்ளதாக எபி-டிசி சிட்டி நியூஸ் என்னும் இணையத்தளம் நேற்று முன்தினம் தெரிவித்திருந்தது.\n\nஇந்தத் தகவலை எதிர்த்தரப்பு தலைவரும் வழக்கறிஞருமான லிம் டியன் பகிர்ந்தார். 'சே நோ டு பிஏபி' என்னும் ஃபேஸ்புக் குழுவும் அந்தத் தகவலை ஃபேஸ்புக் வாயிலாகப் பகிர்ந்தது.இவர்கள் தங்களது பதிவுகளில் திருத்தம் வெளியிட வேண்டும் என சுகாதார அமைச்சர் கான் கிம் யோங் நேற்று உத்தரவிட்டார். பொய்ச் செய்தி பதிவு களை தங்களது ஃபேஸ்புக் பக்கத்திலிருந்து நீக்கிவிட்ட போதிலும் திருத்தம் வெளி யிட அவர்கள் கடமைப்பட்டு உள்ளதாக பொய்ச்செய்திக் கும் சூழ்ச்சித்திறத்துக்கும் எதிரான பாதுகாப்புச் சட்ட (பொஃப்மா) அலுவலகம் தெரிவித்துள்ளது.", "images": []}
{"article_url": "https://tamilmurasu.com.sg/world/story20200201-39641.html", "site_title": "'கொரோனா கிருமி பரவல் உலக சுகாதார நெருக்கடி'", "publish_date": "2020-02-01", "content": "'கொரோனா கிருமி பரவல் உலக சுகாதார நெருக்கடி'\n\n01 Feb 2020 - 6:00 am\n\n1\n\nmins read\n\nபிரஸ்ஸல்ஸ்: சீனா முழுவதும் பரவி வரும் கொரோனா கிருமி, உலகளவில் கவலையளிக்கும் பொது சுகாதார நெருக்கடி என்று உலக சுகாதார நிறுவனம் அறிவித்து உள்ளது. 2003ஆம் ஆண்டு 'சார்ஸ்' கிருமி தொற்றுக்குப் பிறகு முதல் முறையாக உலக சுகாதார நிறுவனம் தற்போதுதான் நெருக்கடி நிலையை அறிவித்துள்ளது.", "images": []}
{"article_url": "https://tamilmurasu.com.sg/india/story20200201-39639.html", "site_title": "சீனாவிலிருந்து இந்தியர்களை மீட்க 'ஏர் இந்தியா' பறந்தது", "publish_date": "2020-02-01", "content": "சீனாவிலிருந்து இந்தியர்களை மீட்க 'ஏர் இந்தியா' பறந்தது\n\n01 Feb 2020 - 6:00 am\n\n2\n\nmins read\n\n'கொரோனா' கிருமி அதிவேகமாக பரவி வரும் சீனாவிலிருந்து இந்தியர்களை மீட்பதற்காக 'ஏர் இந்தியா' விமானம் ஒன்று நேற்று சீனா புறப்பட்டது.\n\nவூஹான் நகர கல்வி நிலையங்களில் ஏராளமான இந்திய மாணவர்கள் படித்து வருகின்றனர். அங்குள்ள பல்வேறு நிறுவனங்களிலும் இந்தியர்கள் பணியாற்றி வருகின்றனர். சுமார் 600 இந்தியர்கள் அங்கு இருப்பதாகக் கூறப்படுகிறது. இந்த நிலையில் அங்குள்ள தமது நாட்டின் மக்களை பல்வேறு நாடுகள் வெளியேற்றி வருவதால் இந்தியாவும் குடிமக்களை மீட்க விமானத்தை அனுப்பியுள்ளது.\n\nஆரம்பத்தில் வூஹான் நகரிலிருந்து வெளியேற சீன அரசாங்கம் அனுமதி வழங்கவில்லை.\n\nஇதனால் இந்தியர்களை மீட்பதில் சிக்கல் ஏற்பட்டது. இதையடுத்து சீன அதிகாரிகளை தொடர்பு கொண்டு பேசிய இந்திய வெளியுறவுத் துறை அதிகாரிகள், இந்தியர்களை மீட்க அனுமதி வழங்க வேண்டும் என்று வற்புறுத்தினர்.\n\nஇதன் காரணமாக சீன அரசு அதிகாரபூர்வமாக அனுமதி வழங்கியுள்ளது.\n\nடெல்லி விமான நிலையத்திலிருந்து 'போயிங் 747' ரக விமான நேற்று சீனா புறப்பட்டது. முதற்கட்டமாக 325 இந்தியர்களை வூஹானிலிருந்து மீட்க இந்தியா திட்டமிட்டுள்ளது.\n\nவிமானத்தில் ஒரு மருத்துவக் குழுவும் செல்கிறது. அக்குழுவினர், இந்தியப் பயணிகள் விமானத்தில் ஏறுவதற்கு முன்பு சுகாதாரப் பரிசோதனைகளை நடத்தி அவர்களுடைய உடல்நிலையை தொடர்ந்து கண்காணிக்கவிருக்கின்றனர்.\n\nஇந்த விமானம் இன்று பிற்பகல் 2.00 மணிக்கு இந்தியா வந்து சேரும் என்று எதிர்பார்க்கப்படுகிறது.\n\nஇதற்கிடையே தமிழகத்தில் கொரோனா கிருமி பரவல் இல்லை என்று தமிழக சுகாதார அமைச்சர் விஜயபாஸ்கர் தெரிவித்துள்ளார்.\n\nஅதே சமயத்தில் சீனாவிலிருந்து தமிழகம் திரும்பிய 242 பேர் அரசின் கண்காணிப்பில் இருப்பதாக அவர் தெரிவித்தார்.", "images": []}
{"article_url": "https://tamilmurasu.com.sg/world/story20200131-39625.html", "site_title": "'கொரோனா கிருமி பரவல் உலக சுகாதார நெருக்கடி'", "publish_date": "2020-01-31", "content": "'கொரோனா கிருமி பரவல் உலக சுகாதார நெருக்கடி'\n\n31 Jan 2020 - 6:54 pm\n\n1\n\nmins read\n\nஉலக சுகாதார நிறுவனத்தின் நிர்வாக இயக்குநர் டாக்டர் டெட்ரஸ் அதனோம் கெப்ரியேசஸ் இந்த அறிவிப்பை வெளியிட்டார். படம்: ஏஎஃப்பி -\n\nசீனாவில் தொடங்கி உலகம் முழுவதும் பரவி வரும் கொரோனா கிருமி, உலகளவில் கவலையளிக்கும் பொது சுகாதார நெருக்கடி என்று உலக சுகாதார நிறுவனம் அறிவித்து உள்ளது.\n\n2003ஆம் ஆண்டு 'சார்ஸ்' கிருமி தொற்றுக்குப் பிறகு முதல் முறையாக உலக சுகாதார நிறுவனம் தற்போதுதான் நெருக்கடி நிலையை அறிவித்துள்ளது.\n\nஉலக சுகாதார நிறுவனத்தின் அவசர நிலைக் குழுவின் நேற்றைய (ஜனவரி 30) கூட்டத்தில் இந்த முடிவு எடுக்கப்பட்டதாக, நிறுவனத்தின் நிர்வாக இயக்குநர் டாக்டர் டெட்ரஸ் அதனோம் கெப்ரியேசஸ் கூறினார்.\n\nசீனாவின் மீதான நம்பிக்கையின்மையை இந்த அறிவிப்பு குறிக்காது என்றும் அவர் குரிப்பிட்டார்.\n\nஅனைத்து நாடுகளிலும் எல்லை தாண்டி இந்த கிருமித் தொற்று பரவுவதைத் தடுக்கும் நோக்கில் இந்தப் பிரகடனம் செய்யப்பட்டுள்ளது.\n\n#WHO #தமிழ்முரசு\n\nகுறிப்புச் சொற்கள்\n\nநெருக்கடி\n\nதொடர்புடைய செய்திகள்\n\nவூஹான் வைரஸ்: மனிதர்களுக்கிடையே தொற்றும் அபாயம்; 200  பேருக்கு மேல் பாதிப்பு\n\n20 Jan 2020\n\n-\n\n9:01 PM\n\nசளிக்காய்ச்சல்: சீனாவின் வூஹான் மாநிலத்திலிருந்து வரும் பயணிகளுக்கு வெப்பநிலை சோதனை\n\n03 Jan 2020\n\n-\n\n6:53 PM\n\nவூஹான் பயணத்தைத் தவிர்க்க சிங்கப்பூரர்களுக்கு வேண்டுகோள்\n\n23 Jan 2020\n\n-\n\n8:21 PM\n\nவூஹான் நிமோனியா என சந்தேகிக்கப்படும் முதல் சம்பவம்\n\n06 Jan 2020\n\n-\n\n6:00 AM\n\nவூஹான் கிருமி; எட்டு ஸ்கூட் பயணங்கள் ரத்து\n\n23 Jan 2020\n\n-\n\n8:05 PM", "images": [{"image_url": "https://cassette.sphdigital.com.sg/image/tamilmurasu/b610ac0f37acf0b3f907694be3356f2c47f3746d16717d9c0492cd9845b327bf?w=825", "alt_text": "3556ecd6-31b8-4c99-9efa-ae2c5a074766", "caption": "உலக சுகாதார நிறுவனத்தின் நிர்வாக இயக்குநர் டாக்டர் டெட்ரஸ் அதனோம் கெப்ரியேசஸ் இந்த அறிவிப்பை வெளியிட்டார். படம்: ஏஎஃப்பி -"}, {"image_url": "https://cassette.sphdigital.com.sg/image/tamilmurasu/8458fdb94537f64dbb47c529ba376e1733897bcffc5209b9a0aed2c74baa10e3?w=235", "alt_text": "வூஹான் வைரஸ் தொற்றினால் பாதிக்கப்பட்டவர்களுக்குச் சிகிச்சை அளிக்கும் மருத்துவமனைக்குள் நோயாளி ஒருவரைக் கொண்டு செல்லும் மருத்துவ ஊழியர்கள். படம்: ஏஎஃப்பி", "caption": null}, {"image_url": "https://tamilmurasu.com.sg/web2-assets/tm_default_image-TFStbgXe.webp?w=235", "alt_text": "வூஹான் மாநிலத்துக்கு குறைந்தது 14 நாட்களுக்கு முன் சென்று வந்திருப்போரில் யாருக்காவது காய்ச்சல் அல்லது சுவாசப் பிரச்சினை அல்லது சளிக்காய்ச்சல் இருக்குமேயானால் அவர்கள் தனித்து வைக்கப்படுவார்கள் என்றும் இதன்மூலம் சளிக்காய்ச்சல் பரவுவது தடுக்கப்படும் என்றும் அமைச்சு விளக்கி உள்ளது. கோப்புப்படம்: ஸ்ட்ரெய்ட்ஸ் டைம்ஸ்", "caption": null}]}
{"article_url": "https://tamilmurasu.com.sg/world/story20200131-39624.html", "site_title": "வூஹான் கடைத் தெருவில் இறந்து கிடந்த ஆடவர்; பரபரப்பில் அதிகாரிகள்", "publish_date": "2020-01-31", "content": "வூஹான் கடைத் தெருவில் இறந்து கிடந்த ஆடவர்; பரபரப்பில் அதிகாரிகள்\n\n31 Jan 2020 - 6:36 pm\n\n2\n\nmins read\n\nவூஹானில் முகக்கவசம் அணிந்தபடி ஆடவர் ஒருவர் கடை ஒன்றுக்கு வெளியில் இறந்து கிடந்ததாக ஏஎஃப்பி தெரிவித்தது.படம்: ஏஎஃப்பி -\n\nகொரோனா கிருமித் தொற்றின் மையம் என்று கூறப்படும் வூஹானில் முகக்கவசம் அணிந்தபடி ஆடவர் ஒருவர் கடை ஒன்றுக்கு வெளியில் இறந்து கிடந்தது அதிர்ச்சியளிக்கும் சம்பவமாக உள்ளது. அவரது கையில் கடையில் பொருட்கள் வாங்கிய பை ஒன்று இருந்ததாக கூறப்படுகிறது.\n\n11 மில்லியன் மக்கள் வசிக்கும் தொழில்துறை நகரான வூஹான் தெருக்களில் பொதுவாக கூட்ட நெரிசல் அதிகம் காணப்படும். ஆனால், கிருமித் தொற்று காரணமாக தற்போது வெறிச்சோடிக் கிடக்கின்றன தெருக்கள்.\n\nஆடவர் இறந்து கிடந்த தெருவில் சென்ற ஒரு சிலர் கூட அவருக்கு அருகில் சென்று பார்க்கத் துணியவில்லை.\n\nநேற்று (ஜனவரி 30) அந்த ஆடவர் இறந்து கிடந்ததை ஏஎஃப்பி செய்தியாளர்கள் கண்டதாகத் தெரிவிக்கப்பட்டது. சற்று நேரத்தில் அங்கு வந்த அவசர சிகிச்சை வாகனத்திலிருந்து முழுப் பாதுகாப்பு உடைகளிலிருந்த போலிசாரும் மருத்துவ ஊழியர்களும் இறங்கினர்.\n\nமூடப்பட்டிருந்த தளவாடக் கடை ஒன்றின் முன்பாக மல்லாந்து விழுந்துகிடந்த அந்த ஆடவரின் உடல் மீது நீல நிறப் போர்வை ஒன்றைப் போர்த்தினர் மருத்துவ ஊழியர்கள்.\n\nஅதனைத் தொடர்ந்து அந்த அவசர வாகனம் அங்கிருந்து அகன்றது. உடனே, பேரங்காடியின் அட்டைப் பெட்டிகளைக் கொண்டு அந்த இடத்தை போலிஸ் அதிகாரிகள் மறைக்க முற்பட்டனர்.\n\n60களில் இருந்த அந்த ஆடவர் எப்படி இறந்தார் என்பது தெரியவில்லை என்று ஏஎஃப்பி தெரிவித்தது.\n\nஅந்த ஆடவருக்கு அருகில் நின்றிருந்த ஒரு பெண்மணி, கிருமித் தொற்று காரணமாக அவர் உயிரிழந்திருக்கலாம் என்றார்.\n\n\"கொடுமை,\" என்று குறிப்பிட்ட அந்தப் பெண், \"அண்மையில் பலர் இறந்து விட்டனர்,\" என்றார்.\n\nகொரோனா கிருமித் தொற்றுக்காக சிகிச்சை அளிக்கக்கூடிய முக்கிய மருத்துவ நிலையங்களில் ஒன்றான 'வூஹான் நம்பர் 6' மருத்துவமனைக்கு அருகில்தான் அந்த ஆடவர் இறந்து கிடந்ததாகக் கூறப்பட்டது.\n\nஅந்த ஆடவரைப் பரிசோதித்த தடயவியல் நிபுணர்கள் மீது அவர்களது சகாக்கள் உடனடியாக கிருமிநாசினியைத் தெளித்ததாகக் கூறப்பட்டது.\n\nஅந்தப் பகுதியில் புகைபிடித்துக்கொண்டிருந்த ஆடவரை உடனடியாக முகக்கவசம் அணிந்துகொள்ளும்படி அதிகாரிகள் அறிவுறுத்தினர்.\n\nஅந்தச் சம்பவத்தை சுமார் இரண்டு மணி நேரத்துக்கு ஏஎஃப்பி செய்தியாளர்கள் பார்த்துக்கொண்டிருந்தனர். அதற்குள்ளாக கிட்டத்தட்ட 15 அவசர சிகிச்சை வாகனங்கள் அந்தப் பக்கமாக சென்று வந்ததாகத் தெரிவிக்கப்பட்டது.\n\nசற்று நேரத்தில் அங்கு வந்த வெள்ளை நிற வேன் ஒன்றில், மஞ்சள் வண்ண பைக்குள் வைக்கப்பட்ட அந்த ஆடவரின் சடலம் கொண்டு செல்லப்பட்டது.\n\nஉடனே, அந்தப் பகுதியை ஊழியர்கள் சுத்தம் செய்து, கிருமிநாசினியைத் தெளிக்கும் பணியில் ஈடுபட்டனர்.\n\nவூஹானில் உள்ள மருத்துவமனைகளில் நீண்ட வரிசைகளில் நோயாளிகள் காத்திருப்பதாகக் குறிப்பிட்ட ஏஎஃப்பி செய்தியாளர்கள், சிலர் இரண்டு நாட்களுக்கு மேலாகக் காத்திருப்பதாகக் கூறினர்.\n\n#தமிழ்முரசு #வூஹான் #கடைத்தெருவில்இறந்துகிடந்தஆடவர்\n\nகுறிப்புச் சொற்கள்\n\nஆடவர்\n\nஏஎஃப்பி\n\nதொடர்புடைய செய்திகள்\n\nவூஹான் கிருமி உள்ள சீன நாட்டவர் தனிமைப்படுத்தப்பட்டுள்ளார்\n\n11 Jan 2020\n\n-\n\n6:00 AM\n\nவூஹான்: சீனாவில் 2வது மரணம்\n\n18 Jan 2020\n\n-\n\n6:00 AM\n\nவூஹான் கிருமித் தொற்று: சிங்கப்பூரில் பரிசோதிக்கப்படும் மூன்றாவது நபர்\n\n16 Jan 2020\n\n-\n\n8:58 PM\n\nவூஹான்: தனிமைப்படுத்தப்பட்ட தந்தை; கவனிப்பாரின்றி உயிரிழந்தார் பெருமூளை வாதம் கொண்ட இளைஞர்\n\n30 Jan 2020\n\n-\n\n8:53 PM\n\nவூஹான் வைரஸ் கிருமி: சீனாவில் ஆறாவது நபர் உயிரிழப்பு\n\n21 Jan 2020\n\n-\n\n9:19 PM", "images": [{"image_url": "https://cassette.sphdigital.com.sg/image/tamilmurasu/5c4412525109a3615d112690badcf3413971fa13067b1d510402929d94fa9510?w=825", "alt_text": "41a4fbc3-33fd-4030-b209-c1eaf7907734", "caption": "வூஹானில் முகக்கவசம் அணிந்தபடி ஆடவர் ஒருவர் கடை ஒன்றுக்கு வெளியில் இறந்து கிடந்ததாக ஏஎஃப்பி தெரிவித்தது.படம்: ஏஎஃப்பி -"}, {"image_url": "https://tamilmurasu.com.sg/web2-assets/tm_default_image-TFStbgXe.webp?w=235", "alt_text": null, "caption": null}]}
{"article_url": "https://tamilmurasu.com.sg/top-news/story20200131-39627.html", "site_title": "பிரதமர் லீ: விழிப்புடன் இருப்பது அவசியம்", "publish_date": "2020-01-31", "content": "பிரதமர் லீ: விழிப்புடன் இருப்பது அவசியம்\n\n31 Jan 2020 - 7:17 pm\n\n2\n\nmins read\n\nதேசிய தொற்றுநோய் சிகிச்சை நிலையத்துக்கு இன்று (ஜனவரி 31) வருகையளித்த பிரதமர் அங்கு தன்னலமின்றி பணியாற்றும் ஊழியர்களைச் சந்தித்துப் பேசினார். படம்: ஸ்ட்ரெய்ட்ஸ் டைம்ஸ் -\n\nவூஹான் 'கொரோனா' கிருமித் தொற்றலைக் கட்டுப்படுத்துவதில் சிங்கப்பூர் இதுவரை சிறப்பாகச் செயல்பட்டு வந்துள்ளது. இருந்தாலும் தொடந்து விழிப்புடன் இருப்பது அவசியம் என்று பிரதமர் லீ சியன் லூங் கூறியுள்ளார்.\n\nதேசிய தொற்றுநோய் சிகிச்சை நிலையத்துக்கு இன்று (ஜனவரி 31) வருகையளித்த பிரதமர் அங்கு தன்னலமின்றி பணியாற்றும் ஊழியர்களைச் சந்தித்துப் பேசினார்.\n\nஇந்த நிலையத்தில் உள்ள தனிப்பட்ட அறைகளில்தான் கொரோனா கிருமித் தொற்றியதாக உறுதி செய்யப்பட்ட 13 பேர் தனிமையில் வைக்கப்பட்டுள்ளனர். இவர்கள் அனைவரும் சீனாவைச் சேர்ந்தவர்கள்.\n\nகிருமித் தொற்றால் பாதிக்கப்பட்டவர்களை உடனடியாக அடையாளம் கண்டுபிடித்து தனிமைப்படுத்தப்பட்டுள்ளதை பிரதமர் சுட்டிக் காட்டினார்.\n\n\"கிருமித் தொற்றுக்கு எதிராக விழிப்புடன் இருப்பது அவசியம், சிங்கப்பூரைத் தொடர்ந்து பாதுகாக்க வேண்டும்,\" என்று கூறிய திரு லீ, சுகாதாரப் பராமரிப்பு ஊழியர்கள் ஆயத்தமுடன் இருக்க வேண்டிய அவசியத்தையும் வலியுறுத்தினார்.\n\nசீனாவில் மோசமான நிலைமையை ஏற்படுத்தியுள்ள கொரோனா கிருமிப் பரவல் தற்போது உலகளவில் பொதுச் சுகாதார நெருக்கடியை ஏற்படுத்தியிருப்பதாக வியாழக்கிழமை அன்று உலக சுகாதார நிறுவனம் அறிவித்தது.\n\nஇந்தச் சூழ்நிலையில் தொற்று நோய்க்கு எதிராக ஒவ்வொருவரும் தங்களுடைய பங்கை ஆற்ற வேண்டும் என்று பிரதமர் கேட்டுக் கொண்டார்.\n\n\"சிங்கப்பூர் சமூகத்தினரிைடயே கொரோனா கிருமி பரவல் இதுவரை நிகழவில்லை, அதே சமயத்தில் அது பரவாமல் தடுப்பதற்கான அனைத்து முயற்சிகளும் எடுக்கப்பட்டு வருகின்றன.\n\n\"உடல் நலம் பாதிக்கப்பட்டவர்கள் தாங்களாகவே முன்வந்து தெரிவித்தால் அது கிருமித் தொற்றுச் சம்பவமா என்பது கண்டுபிடிக்கப் பட்டு அவர்களை தனிமைப்படுத்த முடியும். நாம் சுயமாகவே சுத்தமாக இருப்பதும் அவசியம், அடிக்கடி கைகளைக் கழுவ வேண்டும். தேவையில்லாமல் முகம், வாய், கண்களை தொடக்கூடாது. காரணம், அப்படித்தான் கிருமி உடலுக்குள் பரவுகிறது,\" என்று பிரதமர் லீ சொன்னார்.\n\nசீனாவில் கொரோனா கிருமித் தொற்றால் 213 பேர் உயிரிழந்திருப்பதாகவும் 9,692 பேர் பாதிக்கப்பட்டிருப்பதாகவும் தகவல்கள் தெரிவித்தன.\n\nஅதனையடுத்து, சீனாவுக்கு அண்மையில் சென்றவர்கள் சிங்கப்பூருக்குள் நுழையவோ அல்லது சிங்கப்பூர் வழியாக வேறு நாடுகளுக்குச் செல்லவோ அனுமதி மறுக்கப்பட்டுள்ளது.\n\nசீனாவுக்கான சிங்கப்பூர் ஏர்லைன்ஸ், சில்க்ஏர் விமானச் சேவைகளின் எண்ணிக்கை குறைக்கப்பட்டுள்ளதாக முன்பு அறிவிக்கப்பட்டது. சீனாவுக்கான ஸ்கூட் விமானச் சேவைகள் அனைத்தும் தற்காலிகமாக ரத்து செய்யப்படுவதாகவும் தெரிவிக்கப்பட்டது.\n\n'கொரோனா' கிருமி அதிவேகமாக பரவுவதால் அவசரகால நெருக்கடி அறிவிக்கப்பட்ட நிலையில் சீனாவுக்கான விமான சேவைகளை நிறுத்த வேண்டும் என்று விமானிகளும் விமான ஊழியர்களும் கோரிக்கை விடுத்துள்ளனர். இதன் தொடர்பில் அமெரிக்க ஏர்லைன்ஸ் விமானிகளும் நீதிமன்றத்தில் வழக்கும் தொடுத்துள்ளனர்.\n\n#தமிழ்முரசு #வூஹான் #NCID\n\nகுறிப்புச் சொற்கள்\n\nசிங்கப்பூர்\n\nபிரதமர்", "images": [{"image_url": "https://tamilmurasu.com.sg/top-news/story20200131-39627.html?w=825", "alt_text": "9fb07adf-bdec-461c-a0f6-47a5f92c6beb", "caption": "தேசிய தொற்றுநோய் சிகிச்சை நிலையத்துக்கு இன்று (ஜனவரி 31) வருகையளித்த பிரதமர் அங்கு தன்னலமின்றி பணியாற்றும் ஊழியர்களைச் சந்தித்துப் பேசினார். படம்: ஸ்ட்ரெய்ட்ஸ் டைம்ஸ் -"}]}
{"article_url": "https://tamilmurasu.com.sg/india/story20200131-39623.html", "site_title": "பிறந்தநாள் விழாவுக்காக 23 குழந்தைகளை வரவழைத்து அவர்களை பிணைக்கைதிகளாக்கிய ஆடவர்", "publish_date": "2020-01-31", "content": "பிறந்தநாள் விழாவுக்காக 23 குழந்தைகளை வரவழைத்து அவர்களை பிணைக்கைதிகளாக்கிய ஆடவர்\n\n31 Jan 2020 - 6:01 pm\n\n2\n\nmins read\n\nதீவிரவாத ஒழிப்புப் படை மற்றும் கமாண்டோ படையினரும் வீட்டை சுற்றி குவிக்கப்பட்டனர். படம்: ராய்ட்டர்ஸ் -\n\nஉத்தர பிரதேசத்தில் வீடு ஒன்றில் 23 குழந்தைகள் உட்பட சில பெண்கள் பிணைக்கைதிகளாகப் பிடித்து வைத்துக்கொண்டு, அவர்களை விடுவிப்பதற்கான பேச்சு வார்த்தையில் இணக்கம் காட்டாததால் போலிசாரால் சுட்டுக்கொல்லப்பட்ட சம்பவம் பெரும் பரபரப்பை ஏற்படுத்தியுள்ளது.\n\nஉத்தர பிரதேச மாநிலம் பரூக்காபாத் மாவட்டத்தைச் சேர்ந்தவர் சுபாஷ் பதாம். கொலை வழக்கில் கைதாகி சிறை சென்ற இவர், பிணையில் வெளியே வந்தபோது தம் குழந்தையின் முதல் பிறந்தநாளைக் கொண்டாட முடிவு செய்தார்.\n\nஅக்கம்பக்கத்தில் உள்ளவர்களுக்கும் அழைப்பு விடுக்கப்பட்ட நிலையில் 23 குழந்தைகள், சில பெண்கள் ஆகியோர் நேற்று (ஜனவரி 30) அவரது வீட்டுக்கு வந்தனர். அவர்களுள் ஆறு மாதக் குழந்தையும் இருந்தது.\n\nமது அருந்தியிருந்த சுபாஷ் அவர்களை அனைவரையும் பிணைக்கைதிகளாக்கி, கவுதம் என்னும் நபர், அந்தத் தொகுதியின் சட்டமன்ற உறுப்பினர், போலிஸ் அதிகாரி ஆகியோர் அந்த இடத்துக்கு வர வேண்டும் என்று கூறியதாகவும் சமாதானம் பேசச் சென்ற சதீஷ் சந்திரா துபே என்ற இளைஞரை சுபாஷ் துப்பாக்கியால் சுட்டதாகவும் கூறப்பட்டது.\n\nதகவலறிந்து சம்பவ இடத்துக்கு விரைந்த போலிசார், சுபாஷின் வீட்டுக்குள் நுழைய முற்பட்டபோது அவர்கள் மீது கையெறி குண்டுகளை வீசி சுபாஷ் தாக்குதல் நடத்தியதாகக் கூறப்பட்டது.\n\nஅதில் மூன்று போலிசாரும் பொதுமக்களும் காயமடைந்தனர். மேலும் தீவிரவாத ஒழிப்புப் படை மற்றும் கமாண்டோ படையினரும் வீட்டை சுற்றி குவிக்கப்பட்டனர்.\n\nபிணைக்கைதிகளை மீட்கும் பொருட்டு, வீட்டை உடைத்து உள்ளே நுழைந்த போலிசார் சுபாஷை சுட்டுக் கொன்றதாக தெரிவிக்கப்பட்டது.\n\nதம் மீதான கொலைக் குற்றச்சாட்டுகளை மீட்டுக்கொள்ள வேண்டும் எனவும் பிணையாக வைக்கப்பட்டிருந்த ஒவ்வொரு குழந்தைக்கும் பத்து லட்ச ரூபாய் வழங்க வேண்டும் என்றும் சுபாஷ் கோரிக்கை விடுத்ததாக போலிஸ் தரப்பில் கூறப்பட்டது.\n\nசுபாஷ் சுட்டுக் கொல்லப்பட்டதையடுத்து, அங்கிருந்தோர் சுபாஷின் மனைவியைக் கடுமையாகத் தாக்கியதாகவும் மருத்துவமனைக்குக் கொண்டுசெல்லும் வழியில் அவர் உயிரிழந்ததாகவும் தெரிவிக்கப்பட்டது.\n\nசுபாஷின் குழந்தையின் நிலை பற்றிய தகவல் இல்லை.\n\n#தமிழ்முரசு #சுபாஷ் #குழந்தைகள்பிணைக்கைதி\n\nகுறிப்புச் சொற்கள்\n\nபிணை\n\nகுழந்தைகள்\n\nபோலிஸ்", "images": [{"image_url": "https://tamilmurasu.com.sg/india/story20200131-39623.html?w=825", "alt_text": "97ef0132-c654-442c-a626-fd62a53eeb8e", "caption": "தீவிரவாத ஒழிப்புப் படை மற்றும் கமாண்டோ படையினரும் வீட்டை சுற்றி குவிக்கப்பட்டனர். படம்: ராய்ட்டர்ஸ் -"}]}
{"article_url": "https://tamilmurasu.com.sg/india/story20200131-39608.html", "site_title": "டெல்லி தேர்தல்: ஆம் ஆத்மிக்கு கமல், மம்தா ஆதரவு", "publish_date": "2020-01-31", "content": "டெல்லி தேர்தல்: ஆம் ஆத்மிக்கு கமல், மம்தா ஆதரவு\n\n31 Jan 2020 - 6:10 am\n\n1\n\nmins read\n\nடெல்லி சட்டப்பேரவைத் தேர்தலில் ஆம் ஆத்மி கட்சிக்கு மம்தா பானர்ஜியின் திரிணாமுல் காங்கிரஸ் கட்சி ஆதரவு தெரிவித்துள்ளது. அத்துடன் தமிழகத்தில் மக்கள் நீதி மய்யம் கட்சித் தலைவரும் நடிகருமான கமல்ஹாசனும் ஆதரவு தெரிவித்துள்ளார். படம்: ஊடகம் -\n\nபுதுடெல்லி: டெல்லி சட்டப்பேரவைத் தேர்தலில் ஆம் ஆத்மி கட்சிக்கு மம்தா பானர்ஜியின் திரிணாமுல் காங்கிரஸ் கட்சி ஆதரவு தெரிவித்துள்ளது. அத்துடன் தமிழகத்தில் மக்கள் நீதி மய்யம் கட்சித் தலைவரும் நடிகருமான கமல்ஹாசனும் ஆதரவு தெரிவித்துள்ளார்.\n\nடெல்லியில் முதல்வர் அரவிந்த் கெஜ்ரிவால் தலைமையில் ஆம் ஆத்மி ஆட்சி நடைபெற்று வருகிறது.\n\n70 உறுப்பினர்களைக் கொண்ட டெல்லி சட்டப்பேரவையின் பதவிக்காலம் பிப்ரவரி மாதம் 22ம் தேதியுடன் முடிவடைகிறது.\n\nஎனவே, 70 உறுப்பினர்களைக் கொண்ட டெல்லி சட்டமன்றத்திற்கு வரும் பிப்ரவரி 8ம் தேதி ஒரே கட்டமாக தேர்தல் நடைபெறவுள்ளது.\n\nதேர்தல் முடிவுகள் வருகிற பிப்ரவரி 11 ஆம் தேதி வெளியிடப்படும் என்றும் தேர்தல் ஆணையம் அறிவித்துள்ளது.", "images": [{"image_url": "https://tamilmurasu.com.sg/india/story20200131-39608.html?w=825", "alt_text": "fa083b33-963f-4351-b1dc-17dd1bd0a7b4", "caption": "டெல்லி சட்டப்பேரவைத் தேர்தலில் ஆம் ஆத்மி கட்சிக்கு மம்தா பானர்ஜியின் திரிணாமுல் காங்கிரஸ் கட்சி ஆதரவு தெரிவித்துள்ளது. அத்துடன் தமிழகத்தில் மக்கள் நீதி மய்யம் கட்சித் தலைவரும் நடிகருமான கமல்ஹாசனும் ஆதரவு தெரிவித்துள்ளார். படம்: ஊடகம் -"}]}
{"article_url": "https://tamilmurasu.com.sg/singapore/story20200131-39622.html", "site_title": "தெம்பனிஸ் மாலில் கூரையிலிருந்து விழுந்த இந்திய ஊழியர் மரணம்", "publish_date": "2020-01-31", "content": "தெம்பனிஸ் மாலில் கூரையிலிருந்து விழுந்த இந்திய ஊழியர் மரணம்\n\n31 Jan 2020 - 3:20 pm\n\n2\n\nmins read\n\nதெம்பனிஸ் மாலின் நான்காவது மாடியில் உள்ள முற்றத்தின் கூரைக்கு மீதுள்ள நடைபாதையை சுத்தம் செய்துகொண்டிருந்தபோது, இந்திய நாட்டவரான அவர் கீழே விழுந்தார். கோப்புப்படம்: ஸ்ட்ரெய்ட்ஸ் டைம்ஸ் -\n\nதெம்பனிஸ் மாலில் கூரையிலிருந்து விழுந்து 26 வயது இந்திய ஊழியர் ஒருவர் உயிரிழந்தார்.\n\nகடந்த சனிக்கிழமை (ஜனவரி 25) அன்று அதிகாலை 1.30 மணியளவில், தெம்பனிஸ் மாலின் நான்காவது மாடியில் உள்ள முற்றத்தின் கூரைக்கு மீதுள்ள நடைபாதையை சுத்தம் செய்துகொண்டிருந்தபோது, இந்திய நாட்டவரான அவர் கீழே விழுந்தார்.\n\nஅலங்காரக் கூரை வழியாக விழுந்து மூன்றாவது மாடியில் விழுந்தார் அவர்.\n\nசாங்கி மருத்துவமனைக்குக் கொண்டு செல்லப்பட்ட அவர், காயங்கள் காரணமாக உயிரிழந்தார்.\n\nCleaning Express எனும் நிறுவனத்தால் அந்த ஊழியர் வேலைக்கு அமர்த்தப்பட்டிருந்ததாக தி நியூ பேப்பருக்கு அளித்த அறிக்கையில் மனிதவள அமைச்சு தெரிவித்தது. தெம்பனிஸ் மாலை கேப்பிட்டாலேண்ட் ரீடெய்ல் மேனேஜ்மென்ட் நிர்வகித்து வருகிறது.\n\nமுற்றத்தின் கூரைக்கு மேல் சுத்தப்படுத்தும் பணிகள் அனைத்தையும் நிறுத்தி வைக்குமாறு ஆணையிட்டுள்ளதாகக் குறிப்பிட்ட மனிதவள அமைச்சின் பேச்சாளர், இந்தச் சம்பவம் குறித்து விசாரணை நடத்தி வருவதாகத் தெரிவித்தார்.\n\nஇவ்வாண்டு தொடங்கி ஒரு மாதம் மட்டுமே நிறைவுற்ற நிலையில், சிங்கப்பூரின் வேலையிடங்களில் நிகழ்ந்த நான்காவது மரணம் இது என்று நம்பப்படுகிறது.\n\nகடந்த ஆண்டு நவம்பர் மாதத்தில் ஒன்பது வேலையிட மரணங்கள் நிகழ்ந்ததையடுத்து, தீவிர கண்காணிப்புப் பணியை முடுக்கிவிட்ட மனிதவள அமைச்சு 400 இடங்களில் முன்னறிவிப்பு ஏதுமில்லாத பார்வையிடல்களுக்குத் திட்டமிட்டது.\n\nகடந்த வாரம் வரை அத்தகைய 230 பார்வையிடல்களை மேற்கொண்ட அதிகாரிகள், குறைந்தது நான்கு இடங்களில் வேலை நிறுத்த ஆணையை வழங்கினர். கண்காணிப்பு இதே வேகத்தில் தொடரும் என்றும் ஊழியர்களுக்கு ஆபத்து விளைவிக்கக்கூடிய வேலையிடங்கள் கண்டுபிடிக்கப்பட்டால், கடுமையான நடவடிக்கை எடுக்கப்படும் என்றும் அமைச்சு தெரிவித்துள்ளது.\n\n#தமிழ்முரசு #வெளிநாட்டுஊழியர் #இந்தியஊழியர்மரணம்\n\nகுறிப்புச் சொற்கள்\n\nஊழியர்\n\nமரணம்", "images": [{"image_url": "https://tamilmurasu.com.sg/singapore/story20200131-39622.html?w=825", "alt_text": "14831cf9-c24c-4ea7-b4aa-475ca079f6b1", "caption": "தெம்பனிஸ் மாலின் நான்காவது மாடியில் உள்ள முற்றத்தின் கூரைக்கு மீதுள்ள நடைபாதையை சுத்தம் செய்துகொண்டிருந்தபோது, இந்திய நாட்டவரான அவர் கீழே விழுந்தார். கோப்புப்படம்: ஸ்ட்ரெய்ட்ஸ் டைம்ஸ் -"}]}
{"article_url": "https://tamilmurasu.com.sg/world/story20200131-39611.html", "site_title": "மலேசியாவில் தைப்பூசம் ரத்தாகும் சூழ்நிலை", "publish_date": "2020-01-31", "content": "மலேசியாவில் தைப்பூசம் ரத்தாகும் சூழ்நிலை\n\n31 Jan 2020 - 6:10 am\n\n2\n\nmins read\n\n-\n\nகோலாலம்பூர்: மலேசியாவில் இவ்வாண்டு தைப்பூச விழா ரத்தாகும் சூழ்நிலை ஏற்பட்டுள்ளது.\n\nமலேசியாவில் ஆகப்பெரிய நிகழ்வுகளில் தைப்பூசமும் ஒன்று. கோலாலம்பூரில் உள்ள பத்துமலை முருகன் கோயிலில் ஆண்டுதோறும் நடைபெறும் தைப்பூச விழாவில் பல்லாயிரக்கணக்கான பக்தர்கள் கலந்துகொள்வது வழக்கம்.\n\nஇவ்வாண்டு தைப்பூசம் அடுத்த மாதம் பிப்ரவரி 8ஆம் தேதி கொண்டாடப்படவுள்ளது.\n\nஇந்த நிலையில் கொரோனா கிருமி பரவல் காரணமாக தைப்பூசம் போன்ற மக்கள் பெருமளவில் கூடும் நிகழ்வுகள் ரத்து செய்யப்படலாம் என்று மலேசிய செய்தி இணையத்தளமான 'தமிழர் ஊடகம்' துணைப் பிரதமரை மேற்கோள்காட்டி தெரிவித்தது.\n\nதைப்பூசம் போன்ற லட்சக்கணக்கானோர் கூடும் விழாக்களை ரத்து செய்வது குறித்த முடிவு, உலக சுகாதார நிறுவனம் வெளியிடும் தகவல்களைப் பொறுத்து அமையும் என்று மலேசியாவின் துணைப் பிரதமர் டாக்டர் வான் அஸிஸா வான் இஸ்மாயில் கூறியுள்ளார். மலேசியாவில் மேலும் ஒருவருக்கு 'கொரோனா' கிருமித்தொற்று உறுதிப்படுத்தப்பட்டுள்ளதையடுத்து அங்கு மொத்தம் எட்டுப் பேர் பாதிக்கப்பட்டுள்ளனர்.\n\nசெய்தியாளர் கூட்டத்தில் பேசிய வான் அஸிஸா வான் இஸ்மாயில், \"கிருமித் தொற்றின் நிலவரத்தைப் பார்த்து முடிவு செய்யலாம்,\" என்றார்.\n\nமலேசிய தைப்பூச விழாவில் மலேசியர்கள் மட்டுமின்றி அண்டை நாடுகளைச் சேர்ந்தவர்களும் சுற்றுப்பயணிகளும் கலந்து கொள்கின்றனர். கடந்த ஆண்டு தைப்பூசத்தின்போது சுமார் 1.6 மில்லியன் மக்கள் அங்கு கூடினர் என்பது குறிப்பிடத்தக்கது.\n\n\"இத்தகைய கூட்டங்களை உலக சுகாதார நிறுவனம் நடத்த வேண்டாமென்று கூறினால் அதன் தொடர்பில் தகவல் வெளியிடுவோம்,\" என்று திருவாட்டி வான் அஸிஸா கூறியதாக 'தமிழர் ஊடகம்' குறிப்பிட்டது.\n\nவிளையாட்டு நிகழ்ச்சிகள், சமயம் சார்ந்த புனித யாத்திரைகள் போன்ற பெருங்கூட்டங்கள் பொதுமக்களின் சுகாதாரத்துக்கு அச்சுறுத்தலாக விளங்கக்கூடும் என்றும் அந்தக் கூட்டங்கள் நடைபெறும் நாடு அல்லது நகரத்தின் பொதுச் சுகாதாரம் பாதிக்கப்படக்கூடும் என்றும் உலக சுகாதார நிறுவனம் கூறுகிறது.", "images": [{"image_url": "https://cassette.sphdigital.com.sg/image/tamilmurasu/a3cfee05fcc33fdad24302ba13e1242cf4de656d0121b7b9e2f6920b609cbb7a?w=825", "alt_text": "4ed3e7c2-a775-443f-915d-3eb43e3f9e74", "caption": "-"}]}
{"article_url": "https://tamilmurasu.com.sg/tamilnadu/story20200131-39604.html", "site_title": "மக்களை ஏமாற்றும் ஆட்சி நடக்கிறது என்கிறார் கனிமொழி", "publish_date": "2020-01-31", "content": "மக்களை ஏமாற்றும் ஆட்சி நடக்கிறது என்கிறார் கனிமொழி\n\n31 Jan 2020 - 6:10 am\n\n2\n\nmins read\n\nமக்கள் மனதில் அச்சத்தையும் பிரிவினைவாதத்தையும் விதைக்கக்கூடிய சட்டங்களை மத்திய அரசு தொடர்ந்து நிறைவேற்றி வருவதாக திமுக மகளிரணிச் செயலர் கனிமொழி சாடியுள்ளார்.  கோப்புப்படம்: ஊடகம் -\n\nதூத்துக்குடி: மக்கள் மனதில் அச்சத்தையும் பிரிவினைவாதத்தையும் விதைக்கக்கூடிய சட்டங்களை மத்திய அரசு தொடர்ந்து நிறைவேற்றி வருவதாக திமுக மகளிரணிச் செயலர் கனிமொழி சாடியுள்ளார்.\n\nதூத்துக்குடியில் நடைபெற்ற கூட்டமொன்றில் பேசிய அவர், தமிழகத்தில் மக்களை ஏமாற்றக்கூடிய ஆட்சி நடப்பதாக விமர்சித்தார்.\n\n\"பாரதிய ஜனதா அரசு தனக்குப் பலம் இருக்கிறது என்ற காரணத்தால் இந்திய அரசியல் அமைப்புச் சட்டத்துக்கு எதிரான சட்டங்களைத் தன் போக்கில் நிறைவேற்றி வருகிறது. குடியுரிமைத் திருத்தச் சட்டத்தைப் போர்க்கால அடிப்படையில் கொண்டு வந்து நிறைவேற்றினார்கள். இதனால் இன்று நாடே கொந்தளித்து எழும் சூழ்நிலை உருவாகி உள்ளது,\" என்றார் கனிமொழி.\n\nகுடியுரிமைச் சட்டத்தைப் பல கட்சிகள் எதிர்த்ததாக குறிப்பிட்ட அவர், மாநிலங்களவையில் இதற்கான சட்ட மசோதா தாக்கல் செய்யப்பட்டபோது அதிமுக எதிர்த்து வாக்களிக்கவில்லை என்றார்.\n\n\"தமிழகத்தில் போராடக்கூடிய வர்களுக்கு எதிராக காவல்துறை செயல்படுகிறது. மக்கள் போராட்டத்துக்குப் பிறகும் குடியரசு திருத்தச் சட்டத்தை மத்திய, மாநில அரசுகள் திரும்பப் பெறவில்லை,\" என்றார் கனிமொழி.\n\nஇலங்கை தமிழர்களுக்கு இந்தியாவில் குடியுரிமை பெற்றுக் கொடுக்க முடியாத நிலையில், இரட்டைக் குடியுரிமை பெற்றுக் கொடுப்பதாக தமிழக ஆட்சியாளர்கள் கூறுவதாகச் சுட்டிக்காட்டிய அவர், இந்திய, இலங்கை சட்டங்களை மாற்றி எப்படி இரட்டைக் குடியுரிமை பெற்றுக் கொடுப்பார்கள் என்பது தமக்குத் தெரியவில்லை என்றார்.\n\n\"மக்களின் உணர்வுகளை அரசுக்கு எடுத்துக்காட்டும் வகையில் அனைவரும் இணைந்து போராட வேண்டும். குடியுரிமை திருத்தச் சட்டத்தைத் திரும்பப்பெற வேண்டும் என்பதில் உறுதியாக இருக்க வேண்டும். அவ்வாறு திரும்பப் பெற வைத்துவிட்டால், இந்தியாவை மீட்டெடுத்து விடுவோம் என்பது உறுதி,\" என்றார் கனிமொழி.", "images": [{"image_url": "https://cassette.sphdigital.com.sg/image/tamilmurasu/818ad6b0ba477e4d682173a1f1b4dea1c629ba8efb7760e361c1ace1438ea2ba?w=825", "alt_text": "07ee0a9f-dd62-4bc3-aaba-23edb4b403f5", "caption": "மக்கள் மனதில் அச்சத்தையும் பிரிவினைவாதத்தையும் விதைக்கக்கூடிய சட்டங்களை மத்திய அரசு தொடர்ந்து நிறைவேற்றி வருவதாக திமுக மகளிரணிச் செயலர் கனிமொழி சாடியுள்ளார்.  கோப்புப்படம்: ஊடகம் -"}]}
{"article_url": "https://tamilmurasu.com.sg/world/story20200131-39613.html", "site_title": "இரு ஜப்பானியர்கள் சுகாதாரப் பரிசோதனை செய்ய மறுப்பு", "publish_date": "2020-01-31", "content": "இரு ஜப்பானியர்கள் சுகாதாரப் பரிசோதனை செய்ய மறுப்பு\n\n31 Jan 2020 - 6:10 am\n\n2\n\nmins read\n\nஜப்பானில் வூஹானிலிந்து வந்த பயணிகள் ஆம்புலன்ஸ் வாகனத்தில் அழைத்துச் செல்லப்படுகின்றனர். படம்: ராய்ட்டர்ஸ் -\n\nதோக்கியோ: கொரோனா கிருமித் தொற்றுக்கு மையமாக விளங்கும் சீனாவின் வூஹான் நகரிலிருந்து ஜப்பானிய குடிமக்களை வெளியேற்றும் நடவடிக்கைகளை ஜப்பானிய அரசாங்கம் ஆரம்பித்துள்ளது. முதல் கட்டமாக நேற்று 206 ஜப்பானியர்கள் தோக்கியோவின் ஹனேடா விமான நிலையத்துக்கு வந்து சேர்ந்தனர்.\n\nஅவர்களுக்கு கொரோனா கிருமித் தொற்றியிருக்கிறதா என்று சுகாதாரப் பரிசோதனைகள் மூலம் கண்டறியப்பட்டது.\n\nஆனால் இரு ஜப்பானியர்கள் சோதனைகளுக்கு உட்பட மறுத்து விட்டனர்.\n\nஇதனால் ஜப்பானில் புதிய அரசியல் சர்ச்சை கிளம்பியுள்ளது. நாட்டு நலன்களுக்கு எதிராக தனிப்பட்ட ஒருவரின் உரிமைகளுக்கு முன்னுரிமை வழங்குவது அவசியமா என்ற விவாதமும் கிளம்பியுள்ளது.\n\n\"இரு பயணிகளையும் சுகாதாரப் பரிசோதனைகளுக்குச் சம்மதிக்க வைக்க அதிகாரிகள் முடிந்த அளவு முயற்சி செய்தனர். ஆனால் அவர்கள் மறுத்துவிட்டனர். துரதிர்ஷ்டவசமாக அவர்கள் மீது சட்டப்படியும் நடவடிக்கை எடுக்க முடியாது,\" என்று பிரதமர் அபே குறிப்பிட்டார்.\n\nசுகாதாரப் பரிசோதனைகளை செய்து கொள்ளாத இரு பயணிகளும் பின்னர் பாதுகாப்பாக வீட்டுக்கு அனுப்பி வைக்கப்பட்டனர்.\n\nவூஹானிலிருந்து அழைத்து வரப்பட்ட 206 பயணிகள் விமான நிலையத்தில் தரையிறங்கியதும் அவர்களில் இருவர் காய்ச்சலும் இருமலும் இருப்பதாகக் கூறியதால் உடனடியாக மருத்துவமனைக்கு அனுப்பி வைக்கப்பட்டனர்.\n\nஇந்தோனீசியாவும் தங்களுடைய குடிமக்களை சீனாவிலிருந்து வெளியேற்றும் நடவடிக்கைகளை தீவிரமாக்கியுள்ளது.\n\nஅப்படி வூஹானிலிருந்து திரும்பி வரும் அனைத்துப் பயணிகளும் குறைந்தது 14 நாட்களுக்கு தனிமைப்படுத்தப்படுவர் என்று அந்நாட்டின் வெளியுறவு அமைச்சர் நேற்று தெரிவித்தார்.\n\nஇந்தோனீசியர்களை அழைத்து வருவதற்காக பெய்ஜிங்கில் உள்ள அதிகாரிகளுடன் அந்நாட்டு அரசாங்கம் இணைந்து செயல்பட்டு வருகிறது. வூஹானில் மட்டும் 243 இந்தோனீசியர்கள் சிக்கியிருப்பதாக நம்பப்படுகிறது.\n\nதென்கொரியாவும் சீனாவிலிருந்து 700 குடிமக்களை வெளியேற்ற ஆயத்தமாகி வருகிறது. நான்கு விமானங்களில் அவர்களை கொண்டு வர அரசாங்கம் திட்டமிட்டுள்ளது.\n\nஆனால் முதல் விமானம் நேற்று புறப்படுவதில் தாமதமானது.\n\nஇதற்கான காரணம் உடனடியாகத் தெரியவில்லை.\n\nஇருந்தாலும் பின்னேரத்தில் விமானம் புறப்படும் என்று நேற்று தகவல்கள் தெரிவித்தன.", "images": [{"image_url": "https://cassette.sphdigital.com.sg/image/tamilmurasu/2ebfac61dfa59357c1b3e0cbafc2cf8a744d9587c2edfc105cd17d01ec4141e1?w=825", "alt_text": "344cf708-253c-4045-974f-45f9bf649b2e", "caption": "ஜப்பானில் வூஹானிலிந்து வந்த பயணிகள் ஆம்புலன்ஸ் வாகனத்தில் அழைத்துச் செல்லப்படுகின்றனர். படம்: ராய்ட்டர்ஸ் -"}]}
{"article_url": "https://tamilmurasu.com.sg/singapore/story20200131-39595.html", "site_title": "2019 முடிவில் நிலவரம்: வேலை பார்த்த சிங்கப்பூரர்கள் அதிகம்", "publish_date": "2020-01-31", "content": "2019 முடிவில் நிலவரம்: வேலை பார்த்த சிங்கப்பூரர்கள் அதிகம்\n\n31 Jan 2020 - 6:10 am\n\n2\n\nmins read\n\nசென்ற ஆண்டு முடிவில் மொத்தத்தில் மேலும் 55,200 பேர்  வேலையில் சேர்க்கப்பட்டனர். 2014க்குப் பிறகு இதுவே ஆக அதிக வருடாந்திர வளர்ச்சி ஆகும். கோப்புப்படம்: எஸ்டி -\n\nபொருளியல் நிலவரங்கள் சரியில்லை என்றாலும், புதிய வேலை வாய்ப்புகள் அதிகரிப்பு மெதுவாக இருந்தாலும் சென்ற ஆண்டு முடிவில் வேலை பார்த்த சிங்கப்பூரர்களின் எண்ணிக்கை முன்பைவிட அதிகமாக இருந்தது.\n\nசிங்கப்பூரர்களுக்கான வருடாந்திர சராசரி வேலையின்மை விகிதம் 2018ல் 3 விழுக்காடாக இருந்தது. அது சென்ற ஆண்டில் 3.3 விழுக்காடாகக் கூடியது.\n\nமனிதவள அமைச்சு வெளியிட்ட பூர்வாங்க புள்ளிவிவரங்கள் இவ்வாறு தெரிவிக்கின்றன.\n\nகுடிமக்களுக்கும் நிரந்தரவாசிகளுக்கும் உரிய வேலையின்மை விகிதம் 2018ல் 2.9 விழுக்காடாக இருந்தது. அது சென்ற ஆண்டில் 3.2 விழுக்காடாகக் கூடியது.\n\nவெளிநாட்டினரையும் சேர்த்து மொத்தமாகப் பார்க்கையில் வேலையின்மை விகிதம் 2.1 விழுக்காட்டிலிருந்து 2019ல் 2.3 விழுக்காடாக அதிகரித்து உள்ளது.\n\nஅதேபோல, மொத்த ஊழியர்களைச் சேர்த்து பார்க்கையில் சென்ற ஆண்டில் ஆட்குறைப்பு 10,700 ஆக இருந்தது. இந்த எண்ணிக்கை 2018ல் 10,730. இருந்தாலும் சென்ற ஆண்டின் 3வது மற்றும் 4வது காலாண்டில் ஆட்குறைப்பு கூடியது என்பது குறிப்பிடத்தக்கது.\n\nமனிதவள அமைச்சர் ஜோசஃப்பின் டியோ நேற்று செய்தியாளர்கள் மாநாட்டில் இந்த விவரங்களைத் தெரிவித்தார்.\n\nசென்ற ஆண்டு நிலவிய வேலையின்மை விகிதம் கவலை தருவதாக இருக்கிறது என்றாலும் அபாயச் சங்கு ஊதும் அளவுக்கு அது இல்லை என்றார் அவர்.\n\nகுடிமக்கள், நிரந்தரவாசிகளுக்கான வேலையின்மை விகிதங்கள் கடந்த 10 ஆண்டுகளாகவே ஏறக்குறைய 3 விழுக்காட்டு அளவிலேயே இருந்து வருவதை அவர் சுட்டினார்.\n\nசென்ற ஆண்டின் வேலை வாய்ப்புகளில் ஏற்பட்ட அதிகரிப்பு எதிர்பார்க்கப்பட்டதைவிட சிறப்பாக இருந்ததாகவும் அவர் கூறினார்.\n\nமொத்தத்தில் பார்க்கையில், சென்ற ஆண்டு முடிவில் வேலையில் இருந்த குடிமக்கள், நிரந்தரவாசிகளின் எண்ணிக்கை 26,500 ஆக இருந்தது. என்றாலும் இந்த எண்ணிக்கை 2018ல் 27,400 என்பது குறிப்பிடத்தக்கது.\n\nவீட்டு வேலை பணிப்பெண்களைச் சேர்க்காமல் வெளிநாட்டு வேலைவாய்ப்புகள் 28,700 ஆக இருந்தன.\n\nசென்ற ஆண்டு முடிவில் மொத்தத்தில் மேலும் 55,200 பேர் வேலையில் சேர்க்கப்பட்டனர். 2014க்குப் பிறகு இதுவே ஆக அதிக வருடாந்திர வளர்ச்சி ஆகும்.\n\nநிபுணர்கள், நிர்வாகிகள், மேலாளர்கள், தொழில்நுட்பர்கள் ஆகியோருக்கான சராசரி வருமானம், மொத்த ஊழியர் அணியுடன் ஒப்பிடுகையில் வேகமாகக் கூடியது.", "images": [{"image_url": "https://tamilmurasu.com.sg/singapore/story20200131-39595.html?w=825", "alt_text": "0751424d-5ecb-4fb9-9996-5118b53f6a87", "caption": "சென்ற ஆண்டு முடிவில் மொத்தத்தில் மேலும் 55,200 பேர்  வேலையில் சேர்க்கப்பட்டனர். 2014க்குப் பிறகு இதுவே ஆக அதிக வருடாந்திர வளர்ச்சி ஆகும். கோப்புப்படம்: எஸ்டி -"}]}
{"article_url": "https://tamilmurasu.com.sg/singapore/story20200131-39599.html", "site_title": "மத்திய கிழக்கு அமைதி முயற்சி: சிங்கப்பூர் வரவேற்பு", "publish_date": "2020-01-31", "content": "மத்திய கிழக்கு அமைதி முயற்சி: சிங்கப்பூர் வரவேற்பு\n\n31 Jan 2020 - 6:10 am\n\n1\n\nmins read\n\nவா‌ஷிங்டனில் நடந்த மத்திய கிழக்கு அமைதித் திட்ட அறிவிப்பு நிகழ்ச்சியில் பங்கேற்ற அமெரிக்க அதிபர் டோனல்ட் டிரம்ப்பும் இஸ்ரேல் பிரதமர் பெஞ்சமின், நெட்டன்யாகுவும். படம்: ஏஎப்பி -\n\nஅமெரிக்க அதிபர் டிரம்ப் வெளியிட்டுள்ள இஸ்ரேல்-பாலஸ்தீன அமைதித் திட்டம் உட்பட, மத்திய கிழக்கு அமைதி முயற்சியை முன்னெடுத்துச் செல்வதற்கு அனைத்துலக சமூகம் எடுக்கும் எல்லா முயற்சிகளையும் தான் வரவேற்பதாக சிங்கப்பூர் தெரிவித்து இருக்கிறது.\n\nஇஸ்ரேல்-பாலஸ்தீனம் இரண்டும் அமைதி, பாதுகாப்புடன் அருகருகே வாழ்வதற்குப் பேச்சுவார்த்தை மூலம் இரு தரப்பு தீர்வு காண்பதற்கு ஆதரவு அளிப்பதே சிங்கப்பூரின் நிலை என்று வெளியுறவு அமைச்சின் பேச்சாளர் நேற்று அறிக்கை ஒன்றில் தெரிவித்தார்.\n\nநேரடிப் பேச்சுவார்த்தைகளை மீண்டும் தொடங்கி இரு தரப்புகளும் நீடித்த தீர்வைக் காணும் என்று தான் நம்புவதாக வும் சிங்கப்பூர் தெரிவித்தது.", "images": [{"image_url": "https://cassette.sphdigital.com.sg/image/tamilmurasu/b3ef0132eda8fc9a11fe2c535dabbb53b226eb2bb890aef1e64e6658ec791a68?w=825", "alt_text": "5d23cc63-e13a-4b31-b43d-52d83c751f83", "caption": "வா‌ஷிங்டனில் நடந்த மத்திய கிழக்கு அமைதித் திட்ட அறிவிப்பு நிகழ்ச்சியில் பங்கேற்ற அமெரிக்க அதிபர் டோனல்ட் டிரம்ப்பும் இஸ்ரேல் பிரதமர் பெஞ்சமின், நெட்டன்யாகுவும். படம்: ஏஎப்பி -"}]}
{"article_url": "https://tamilmurasu.com.sg/singapore/story20200131-39596.html", "site_title": "ஜோகூர் சோதனைச்சாவடியில் கிருமி சோதனை இல்லை", "publish_date": "2020-01-31", "content": "ஜோகூர் சோதனைச்சாவடியில் கிருமி சோதனை இல்லை\n\n31 Jan 2020 - 6:10 am\n\n2\n\nmins read\n\n-\n\nஜோகூரின் சோதனைச்சாவடிகளில் பயணிகளுக்கு உடல்வெப்பநிலை சோதனை இல்லை என்று அன்றாடம் மலேசியாவுக்கும் சிங்கப்பூருக்கும் இடையில் சென்று வரும் பயணிகள் கவலை தெரிவிக்கிறார்கள்.\n\nமோட்டார்சைக்கிள்கள், கார்கள், பேருந்துகள், ரயில்களில் வருவோருக்குச் சோதனைச்சாவடிகளில் உடல் பரிசோதனைகள் நடத்தப்படுவதில்லை என்று அடிக்கடி சென்று வரும் பயணிகள் கூறுகிறார்கள்.\n\nஉட்லண்ட்சிற்கும் ஜோகூர் பாரு சென்ட்ரலுக்கும் இடையில் ஓடும் கேடிஎம்பி ரயில் சேவைகளை அன்றாட அடிப்படையில் சுமார் 8,000 பயணிகள் பயன்படுத்துகிறார்கள்.\n\nநாள்தோறும் மோட்டார்சைக்கிளில் சிங்கப்பூருக்கு வந்து செல்லும் தனியார் துறை பாதுகாப்புக் காவலரான கே. விஸ்வம், 38, என்பவர், ஜோகூர் சோதனைச்சாவடியில் பயணிகளுக்கு உடல் பரிசோதனை நடத்தப்படவில்லை என்றார்.\n\nஅதேபோல மலேசியாவுக்கு மோட்டார்சைக்கிளில் செல்லும்போது பரிசோதனை எதுவும் நடத்தப்படவில்லை என்று அடிக்கடி சென்று வரும் எஸ். தமிழ்அருணன், 32, என்பவர் கவலை தெரிவித்தார். கொரோனா வைரஸ் கிருமி தலைகாட்டி இருக்கும் இந்த நேரத்தில் பரிசோதனைகள் நடத்தப்படும் என்று தான் நினைத்ததாக அவர் கூறினார்.\n\nஇதனிடையே, அண்மையில் சிங்கப்பூருக்கு விடுமுறை நிமித்தம் தன் குடும்பத்துடன் வந்திருந்த டென் யென் லிங், 40, என்ற மாது உட்லண்ட்ஸ் சாவடியில் கடுமையான பரிசோதனைகள் இடம்பெற்று இருந்ததாகத் தெரிவித்தார்.\n\nசிங்கப்பூர் நடத்திய சோதனை காரணமாக போக்குவரத்து தேக்கம் ஏற்பட்டதாகவும் அவர் கூறினார். ஆனால் மலேசியாவுக்கு போனபோது கிருமி பரிசோதனை எதுவும் இல்லை என்றும் அதனால் போக்குவரத்து தேக்கமும் இல்லை என்றும் அவர் கூறினார்.\n\nஇதனிடையே, ஜோகூர் மாநிலத்துக்கான எல்லா நுழைவாயில்களிலும் கடுமையான பாதுகாப்பு கட்டுப்பாடுகள் இடம்பெற வேண்டும் என்று ஜோகூர் முதல்வர் ஜமால் கோத்தா, இஸ்கந்தரில் நடந்த ஒரு நிகழ்ச்சியில் கலந்துகொண்டு உரையாற்றியபோது கோரிக்கை விடுத்தார்.\n\nதொடர்புடைய செய்திகள்\n\nஜோகூர் நுழைவாயில்களில் கண்காணிப்பைத் தீவிரப்படுத்தும் மலேசியா\n\n29 Aug 2016\n\n-\n\n9:21 AM\n\nசளிக்காய்ச்சல்: சீனாவின் வூஹான் மாநிலத்திலிருந்து வரும் பயணிகளுக்கு வெப்பநிலை சோதனை\n\n03 Jan 2020\n\n-\n\n6:53 PM\n\nஜோகூர்பாரு: போக்குவரத்துக் குற்றங்கள் புரிவோரைப் பிடிக்க புதிய கருவி\n\n14 Feb 2016\n\n-\n\n9:36 AM\n\nமலேசியாவில் 15 குடிநுழைவுத் துறை அதிகாரிகள் நீக்கம்\n\n01 Jun 2016\n\n-\n\n7:14 AM", "images": [{"image_url": "https://cassette.sphdigital.com.sg/image/tamilmurasu/fbcb09ae3dbe4717f721bc1d25545f4696af29ba42aa916a9b92409500037120?w=825", "alt_text": "75ee7d4c-61bb-4169-9053-d05e5387aa48", "caption": "-"}, {"image_url": "https://tamilmurasu.com.sg/web2-assets/tm_default_image-TFStbgXe.webp?w=235", "alt_text": null, "caption": null}, {"image_url": "https://cassette.sphdigital.com.sg/image/tamilmurasu/b448effc1f8ae9840c6d49bc6b7429df267b0f089cc3051062f981bd8046136c?w=235", "alt_text": null, "caption": null}]}
{"article_url": "https://tamilmurasu.com.sg/india/story20200131-39609.html", "site_title": "கிரண்பேடிக்கு உயர் நீதிமன்றம் உத்தரவு", "publish_date": "2020-01-31", "content": "கிரண்பேடிக்கு உயர் நீதிமன்றம் உத்தரவு\n\n31 Jan 2020 - 6:10 am\n\n1\n\nmins read\n\nபுதுச்சேரி துணைநிலை ஆளுநர் கிரண்பேடி. கோப்புப்படம்: ஊடகம் -\n\nபுதுச்சேரி: மாநிலத் தேர்தல் ஆணையர் பாலகிரு‌‌ஷ்ணனின் நியமனத்தை ரத்து செய்து புதுச்சேரி துணைநிலை ஆளுநர் கிரண்பேடி உத்தரவிட்டார்.\n\nஇந்த உத்தரவு சட்டத்திற்குப் புறம்பானது என்று அறிவித்து அதை ரத்து செய்ய வேண்டும் என்று புதுச்சேரி உள்ளாட்சித் துறை அமைச்சர் நமச்சிவாயம் சென்னை உயர் நீதிமன்றத்தில் வழக்குத் தொடுத்தார். அந்த வழக்கை விசாரித்த நீதிமன்றம், பதில் அளிக்குமாறு கிரண்பேடிக்கு உத்தரவிட்டுள்ளது.", "images": [{"image_url": "https://cassette.sphdigital.com.sg/image/tamilmurasu/85ddd56ad9c346a0725f812f70557f52af740f516456760ff68476d1feb2a5e2?w=825", "alt_text": "2a59a309-bfed-408a-bf84-8b3200518c35", "caption": "புதுச்சேரி துணைநிலை ஆளுநர் கிரண்பேடி. கோப்புப்படம்: ஊடகம் -"}]}
{"article_url": "https://tamilmurasu.com.sg/singapore/story20200131-39597.html", "site_title": "ரயில் நம்பகத்தன்மைக்கு முதல் பங்காளித்துவம்", "publish_date": "2020-01-31", "content": "ரயில் நம்பகத்தன்மைக்கு முதல் பங்காளித்துவம்\n\n31 Jan 2020 - 6:10 am\n\n2\n\nmins read\n\nமரினா பே சேண்ட்சில் பயன்பாட்டுக் கற்றல் தொடர்பாக சிங்கப்பூர் தொழில்நுட்பக் கழகம் நடத்திய மாநாட்டில் இந்தப் புரிந்துணர்வுக் குறிப்பு கையெழுத்திடப்பட்டது. படம்: சிங்கப்பூர் தொழில்நுட்பக் கழகம் -\n\nரயில் சேவை நம்பகத்தன்மையை மேம்படுத்த திறன்கள் பங்காளித்துவ ஒப்பந்தம் ஒன்று கையெழுத்திடப்பட்டுள்ளது. நிலப் போக்குவரத்துத் துறையில் இத்தகைய பங்காளித்துவம் கையெழுத்திடப்பட்டிருப்பது இதுவே முதல்முறை.\n\nசிங்கப்பூர் தொழில்நுட்பக் கழகம், எஸ்எம்ஆர்டி, ஸ்கில்ஸ்ஃபியூச்சர் சிங்கப்பூர் ஆகியவற்றுக்கு இடையிலான பங்காளித்துவம், எஸ்எம்ஆர்டி பங்காளிகளின் திறன் மேம்பாடு, வேலையிடக் கற்றல் ஆகியவற்றுக்கு ஆதரவு வழங்கும்.\n\nரயில் நம்பகத்தன்மை, புத்தாக்கம், நிலப் போக்குவரத்துத் துறையின் உற்பத்தித்திறன் ஆகியவற்றை மேம்படுத்த சிறிய, நடுத்தர நிறுவனங்களுக்கு இந்தப் பங்காளித்துவம் கைகொடுக்கும் என்று சிங்கப்பூர் தொழில்நுட்பக் கழகமும் எஸ்எம்ஆர்டி நிறுவனமும் தெரிவித்தன. சிங்கப்பூர் தொழில்நுட்பக் கழகம், எஸ்எம்ஆர்டி, ஸ்கில்ஸ்ஃபியூச்சர் சிங்கப்பூர் ஆகிய மூன்று தரப்பும் புரிந்துணர்வுக் குறிப்பில் நேற்று கையெழுத்திட்டன.\n\nமரினா பே சேண்ட்சில் பயன்பாட்டுக் கற்றல் தொடர்பாக சிங்கப்பூர் தொழில்நுட்பக் கழகம் நடத்திய மாநாட்டில் இந்தப் புரிந்துணர்வுக் குறிப்பு கையெழுத்திடப்பட்டது.\n\nமாநாட்டின் சிறப்பு விருந்தினராக கல்வி அமைச்சர் ஓங் யி காங் கலந்துகொண்டார்.\n\nஇந்த அறிமுகப் பங்காளித்துவம் அடுத்த மூன்று ஆண்டுகளில் 100 சிறிய, நடுத்தர நிறுவனங்களுக்குப் பலனைக் கொடுக்கும் என்று எதிர்பார்க்கப்படுகிறது.\n\nஇந்தப் பங்காளித்துவத்தின்கீழ் ஸ்கில்ஸ்ஃபியூச்சர் சிங்கப்பூரின் ஆதரவுடன் சிங்கப்பூர் தொழில்நுட்பக் கழகமும் எஸ்எம்ஆர்டியும் இணைந்து பயிற்சித் திட்டம் ஒன்றை உருவாக்கும்.\n\nஅதுமட்டுமல்லாது, துப்பரவுச் சேவை வழங்கும் நிறுவனங்கள், ரயில் பராமரிப்புச் சேவை நிறுவனங்கள் போன்ற சிறிய, நடுத்தர நிறுவனங்கள் அவற்றின் திறன் குறைபாடுகளை அடையாளம் கண்டு அதைச் சரிசெய்ய தேவையான பயிற்சிகளைப் பரிந்துரை செய்ய எஸ்எம்ஆர்டி உதவும்.\n\n\"2030ஆம் ஆண்டுக்குள் சிங்கப்பூரின் ரயில் கட்டமைப்பு 360 கிலோ மீட்டராக உயர இருக்கிறது. தற்போது ரயில் கட்டமைப்பின் அளவு 20 கிலோ மீட்டர்.\n\n\"எனவே, வளர்ச்சி காண இருக்கும் ரயில் துறைக்குத் தேவையான உள்ளூர் திறன்களை உருவாக்குவது அவசியம். ரயில் சேவையையும் பராமரிப்புக்கான நிபுணத்துவத்தையும் தொடர்ந்து மேம்படுத்த எங்களுடன் பயிற்சி செய்யவும் பணியாற்றவும் பங்காளிகளைப் புரிந்துணர்வுக் குறிப்பு ஊக்குவிக்கிறது,\" என்று எஸ்எம்ஆர்டி ரயில்களின் தலைமை நிர்வாக அதிகாரி திரு லீ லிங் வீ தெரிவித்தார்.\n\n\"வேலையிடக் கற்றல் அதிகம் கைகொடுத்தது. தொழில்நுட்பப் பிரச்சினைகளைப் பகுப்பாய்வு செய்யவும் அவற்றுக்கு நேர்த்தியுடன் தீர்வு காணவும் அது வழிவகுத்தது. அதிலிருந்து நான் கற்றுக்கொண்டதைப் பயன்படுத்தி எனது சக ஊழியர்களின் இணையம் வழி கற்றுலுக்காகப் பராமரிப்புப் பணிகள் என்ற தலைப்பில் குறுகாணொளிகளை உருவாக்க முடிந்தது. தகவல்களைப் பகிர்ந்து கொள்ளவும் ஒருவர் மற்றவரிடமிருந்து கற்றுக்கொள்ளவும் எங்களுக்கும் எங்களது பங்காளிகளுக்கும் இந்தப் பங்காளித்துவம் கூடுதல் வாய்ப்புகளைத் தருகிறது,\" என்று எஸ்எம்ஆர்டி ஊழியர் லிம் செக் பூன் தெரிவித்தார்.", "images": [{"image_url": "https://tamilmurasu.com.sg/singapore/story20200131-39597.html?w=825", "alt_text": "9a9c0c38-95a6-4b3c-aa84-896d24c4f6ea", "caption": "மரினா பே சேண்ட்சில் பயன்பாட்டுக் கற்றல் தொடர்பாக சிங்கப்பூர் தொழில்நுட்பக் கழகம் நடத்திய மாநாட்டில் இந்தப் புரிந்துணர்வுக் குறிப்பு கையெழுத்திடப்பட்டது. படம்: சிங்கப்பூர் தொழில்நுட்பக் கழகம் -"}]}
{"article_url": "https://tamilmurasu.com.sg/singapore/story20200131-39598.html", "site_title": "பிள்ளை வளர்ப்பில் தந்தையர்: ஆதரவாக புதிய பரிந்துரைகள்", "publish_date": "2020-01-31", "content": "பிள்ளை வளர்ப்பில் தந்தையர்: ஆதரவாக புதிய பரிந்துரைகள்\n\n31 Jan 2020 - 6:10 am\n\n1\n\nmins read\n\nவேலை கிடைப்பது சிரமமாக இருக்கிறது என்பதும் மனைவி நிலையாக அதிகம் சம்பாதிக்கிறார் என்பதும்தான் தாங்கள் வீட்டில் தங்கி பிள்ளை வளர்ப்பில் ஈடுபட முக்கிய காரணங்கள் என்று ஆய்வில் கலந்துகொண்ட தந்தையர் தெரிவிக்கிறார்கள். கோப்புப்படம்: எஸ்டி -\n\nதந்தையர்கள் குழந்தை வளர்ப்பில் தீவிரம் காட்டுவதற்கு ஆதரவாக புதிய கொள்கைப் பரிந்துரைகள் முன்வைக்கப்பட்டு இருக்கின்றன.\n\nதந்தைக்கான குழந்தைப் பராமரிப்பு விடுப்பை அதிகமாக்குவதும் வீட்டில் தங்கியிருந்து பிள்ளை யைத் தந்தை பார்த்துக்கொள்வதால் ஏற்படக்கூடிய களங்கத்தைக் குறைப்பதற்கான பல நடவடிக்கைகளும் அந்தப் பரிந்துரைகளில் அடங்கும்.\n\nபிள்ளையை வீட்டிலிருந்து கவனித்துக்கொள்ளும் 21 தந்தையரும் அவர்களின் மனைவியர்களில் ஒன்பது பேரும் ஓர் ஆய்வில் பேட்டி காணப்பட்டு அவர்களிடம் இருந்து பல தகவல்களும் திரட்டப்பட்டன.\n\nகொள்கை ஆய்வுக் கழகம் அந்த ஆய்வை நடத்தியது. அதன் முடிவுகள் நேற்று வெளியிடப்பட்டன. தந்தையர்கள் வீட்டிலிருந்து பிள்ளையைக் கவனித்துக்கொள்வது ஏன் என்பதற்கு இரண்டு முக்கியமான காரணங்கள் இந்த ஆய்வு மூலம் தெரியவந்துள்ளன.\n\nபொருளியல் காரணங்கள் அவற்றில் ஒன்று. வெளியில் இருந்து ஆதரவு எதுவுமின்றி தங்கள் பிள்ளைகளைத் தாங்களே வளர்த்து உருவாக்க அவர்கள் விரும்புவது மற்றொரு காரணம் என்று ஆய்வை நடத்திய திருவாட்டி இயோனி அறிவழகன் தெரிவித்தார்.\n\nஇந்த ஆய்வுக்குச் சமுதாய, குடும்ப மேம்பாட்டு அமைச்சு நிதி உதவி அளித்தது.\n\nஇந்த ஆய்வு பல கொள்கைப் பரிந்துரைகளை முன்வைத்து இருக்கிறது.\n\nவீட்டிலிருந்து பிள்ளையைப் பேணி வளர்க்க தந்தையர் எடுக்கும் முடிவில் பொருளியல் காரணங்கள் பெரும் பங்கு வகிக்கின்றன.\n\nஇதை அணுக்கமாகப் பிரதிபலிக்கும் வகையில் இங்கு கொள்கைகள் இடம்பெற வேண்டும் என்று ஆய்வு யோசனை தெரிவித்து உள்ளது.", "images": [{"image_url": "https://tamilmurasu.com.sg/singapore/story20200131-39598.html?w=825", "alt_text": "ee505ae8-e395-4e27-9095-6549a744e95d", "caption": "வேலை கிடைப்பது சிரமமாக இருக்கிறது என்பதும் மனைவி நிலையாக அதிகம் சம்பாதிக்கிறார் என்பதும்தான் தாங்கள் வீட்டில் தங்கி பிள்ளை வளர்ப்பில் ஈடுபட முக்கிய காரணங்கள் என்று ஆய்வில் கலந்துகொண்ட தந்தையர் தெரிவிக்கிறார்கள். கோப்புப்படம்: எஸ்டி -"}]}
{"article_url": "https://tamilmurasu.com.sg/tamilnadu/story20200131-39605.html", "site_title": "335 ஊரக உள்ளாட்சிப் பதவிகளுக்கு நேற்று மறைமுகத் தேர்தல்", "publish_date": "2020-01-31", "content": "335 ஊரக உள்ளாட்சிப் பதவிகளுக்கு நேற்று மறைமுகத் தேர்தல்\n\n31 Jan 2020 - 6:10 am\n\n2\n\nmins read\n\nஊரக உள்ளாட்சி அமைப்புகளில் ஒத்தி வைக்கப்பட்ட 335 பதவிகளுக்கான மறைமுகத் தேர்தல் நேற்று நடைபெற்றது. கோப்புப்படம்: ஊடகம் -\n\nசென்னை: ஊரக உள்ளாட்சி அமைப்புகளில் ஒத்தி வைக்கப்பட்ட 335 பதவிகளுக்கான மறைமுகத் தேர்தல் நேற்று நடைபெற்றது.\n\nதமிழகத்தில் அண்மையில் உள்ளாட்சித் தேர்தல் நடைபெற்றது. மொத்தம் 27 மாவட்டங்களில் உள்ள 99,975 பதவிகளுக்குத் தேர்தல் நடத்தப்படுமென அறிவிக்கப்பட்டது.\n\n27 மாவட்டங்களில் உள்ள 314 ஊராட்சி ஒன்றியங்களில் கிராம ஊராட்சி வார்டு உறுப்பினர், கிராம ஊராட்சி மன்றத் தலைவர், ஊராட்சி ஒன்றிய வார்டு உறுப்பினர், மாவட்ட வார்டு உறுப்பினர் உள்ளிட்ட பதவிகளுக்கு கடந்த டிசம்பர் இறுதியில் இரு கட்டங்களாகத் தேர்தல் நடைபெற்றது.\n\nஇதன் பின்னர் 27 மாவட்டங்களில் உள்ள 27 மாவட்ட ஊராட்சி குழுத் தலைவர், 27 துணைத் தலைவர், 314 ஊராட்சி ஒன்றிய துணைத் தலைவர் உள்ளிட்ட 10,300 உள்ளாட்சி பிரதிநிதிகளைத் தேர்வு செய்வதற்கான மறைமுகத் தேர்தலும் கடந்த 14ஆம் தேதி நடைபெற்றது.\n\nஅச்சமயம் போதிய எண்ணிக்கையில் உறுப்பினர்கள் வராதது, கட்சியினர் இடையே ஏற்பட்ட மோதல் உள்ளிட்ட காரணங்களால் 335 பதவிகளுக்கான மறைமுகத் தேர்தல் மட்டும் ஒத்தி வைக்கப்பட்டது.\n\nஇதையடுத்து தகுந்த பாதுகாப்புடன் நேற்று அந்த 335 பதவிகளுக்கான மறைமுகத் தேர்தல் நடைபெற்றது. எனினும் நேற்றும் சில இடங்களில் தேர்தலை நடத்த முடியாமல் போனதாக ஊடகத் தகவல்கள் தெரிவிக்கின்றன.\n\nசிவகங்கை மாவட்டத்தில் உள்ள திருப்புவனம் ஒன்றியத் தலைவர் பதவிக்கான தேர்தல் மீண்டும் ஒத்தி வைக்கப்பட்டுள்ளது. சட்டம், ஒழுங்கு பிரச்சினை காரணமாக தேர்தல் மீண்டும் ஒத்தி வைக்கப்படுவதாக சிவகங்கை மாவட்ட ஆட்சியர் தெரிவித்துள்ளார்.", "images": [{"image_url": "https://cassette.sphdigital.com.sg/image/tamilmurasu/e63e7eac3eb55b1538e47ca6aabc51ba9bd03c175a93eed7070e4f16374c7dcc?w=825", "alt_text": "0ec48e0f-aa3d-44ce-a67e-5182ea0202dc", "caption": "ஊரக உள்ளாட்சி அமைப்புகளில் ஒத்தி வைக்கப்பட்ட 335 பதவிகளுக்கான மறைமுகத் தேர்தல் நேற்று நடைபெற்றது. கோப்புப்படம்: ஊடகம் -"}]}
{"article_url": "https://tamilmurasu.com.sg/sports/story20200131-39618.html", "site_title": "தோற்றும் இறுதிச் சுற்றுக்குள் நுழைந்த சிட்டி", "publish_date": "2020-01-31", "content": "தோற்றும் இறுதிச் சுற்றுக்குள் நுழைந்த சிட்டி\n\n31 Jan 2020 - 6:10 am\n\n2\n\nmins read\n\nசிட்டியின் செர்ஜியோ அகுவேரோ (நடுவில்) தலையால் முட்டி வலைக்குள் அனுப்ப முயன்ற பந்தை, மிக அருமையாகப் பாய்ந்து வெளியே தட்டிவிட்டார் யுனைடெட்டின் கோல்காப்பாளர் டாவிட் ட கியா. படம்: இபிஏ -\n\nமான்செஸ்டர்: காரபாவ் லீக் கிண்ணக் காற்பந்துப் போட்டியின் இறுதிச் சுற்றுக்கு மான்செஸ்டர் சிட்டி தகுதி பெற்றுள்ளது.\n\nநேற்று அதிகாலை நடைபெற்ற அரையிறுதிச் சுற்று இரண்டாவது ஆட்டத்தில் மான்செஸ்டர் யுனைடெட்டுடன் அது மோதியது.\n\nஏற்கெனவே நடந்து முடிந்த முதல் ஆட்டத்தில் 3-1 எனும் கோல் கணக்கில் சிட்டி வெற்றி பெற்றது.\n\nஇரண்டு கோல்கள் முன்னிலையுடன் களமிறங்கிய சிட்டிக்கு ஆட்டம் தொடங்கியதிலிருந்து கோல் போட பல பொன்னான வாய்ப்புகள் கிடைத்ததன.\n\nஆனால் யுனைடெட் கோல்காப்பாளர் டாவிட் ட கியாவின் சாகசங்கள், தற்காப்பு ஆட்டக்காரர்களின் பிடிவாதம் ஆகியவை சிட்டி கோல் போடாதபடி பார்த்துக்கொண்டன.\n\nஇந்நிலையில், ஆட்டத்தின் 35வது நிமிடத்தில் மான்செஸ்டர் யுனைடெட் கோல் போட்டது.\n\nமெட்டிச் அனுப்பிய பந்து மின்னல் வேகத்தில் சென்று கோல் கம்பம் மீது பட்டு வலைக்குள் புகுந்தது.\n\nஆனால் இந்தப் பின்னடைவைக் கண்டு சிட்டியின் ஆட்டக்காரர்கள் கலங்கவில்லை.\n\nமாறாக, தங்கள் நிலையை வலுப்படுத்த கோல்களைத் தேடி தாக்குதல் நடத்தினர்.\n\nமறுமுனையில், ஆட்டத்தைச் சமன்செய்யும் முனைப்பில் யுனைடெட் தன்னால் ஆன அனைத்தையும் செய்தது.\n\nஆட்டத்தின் 41வது நிமிடத்தில் சிட்டியின் ரஹீம் ஸ்டெர்லிங் அனுப்பிய பந்து வலையைத் தொட்டது.\n\nஆனால் அவர் ஆஃப்சைட் நிலையில் இருந்ததாகக் கூறி அந்த கோலை நிராகரித்தார் நடுவர்.\n\nபிற்பாதி ஆட்டம் தொடங்கி 13 நிமிடங்களில் ஸ்டெர்லிங்கிற்கு மீண்டும் கோல் போட வாய்ப்பு கிட்டியது.\n\nயுனைடெட்டின் தற்காப்பில் ஏற்பட்ட குளறுபடியை அடுத்து, பந்து ஸ்டெர்லிங்கிடம் சென்றது. ஆனால் அதை அவர் வலைக்குள் சேர்க்கத் தவறினார்.\n\nஆட்டம் முடிய ஆறு நிமிடங்கள் எஞ்சியிருந்தபோது செர்ஜியோ அகுவேரோ அனுப்பிய பந்து வலைலைத் தீண்டியது. ஆனால் இம்முறையும் ஆஃப்சைட் காரணமாக கோல் மறுக்கப்பட்டது.\n\nஇரண்டாவது ஆட்டத்தில் 1-0 எனத் தோற்றும் ஒட்டுமொத்த கோல் அடிப்படையில் 3-2 என சிட்டி வெற்றி பெற்று இறுதி ஆட்டத்துக்குத் தகுதி பெற்றது.\n\nஇறுதி ஆட்டத்தில் அது ஆஸ்டன் வில்லாவைச் சந்திக்கிறது.", "images": [{"image_url": "https://cassette.sphdigital.com.sg/image/tamilmurasu/32d46f15a26c3a181ba612a73db6474dcad1a7ff7b86a8fa19a2de98db6154d0?w=825", "alt_text": "9ca1b4c8-6f1c-424d-ba6b-0ddbb417cf09", "caption": "சிட்டியின் செர்ஜியோ அகுவேரோ (நடுவில்) தலையால் முட்டி வலைக்குள் அனுப்ப முயன்ற பந்தை, மிக அருமையாகப் பாய்ந்து வெளியே தட்டிவிட்டார் யுனைடெட்டின் கோல்காப்பாளர் டாவிட் ட கியா. படம்: இபிஏ -"}]}
{"article_url": "https://tamilmurasu.com.sg/world/story20200131-39612.html", "site_title": "வூஹானிலிருந்து மலேசியா வந்த 14 பயணிகள் திருப்பி அனுப்பப்பட்டனர்", "publish_date": "2020-01-31", "content": "வூஹானிலிருந்து மலேசியா வந்த 14 பயணிகள் திருப்பி அனுப்பப்பட்டனர்\n\n31 Jan 2020 - 6:10 am\n\n2\n\nmins read\n\nசெவ்வாய்க்கிழமை கோலாலம்பூர் அனைத்துலக விமான நிலையத்தில் வூஹானிலிருந்து வந்திறங்கிய 14 பயணிகள் நாட்டுக்குள் நுழைய விடாமல் திருப்பி அனுப்பப்பட்டனர். விமான நிலையத்தில் வெப்பநிலைச் சோதனையில் ஈடுபட்டுள்ள ஊழியர்கள். படம்: ஃபேஸ்புக், நூர் ஹி‌ஷாம் அப்துல்லா -\n\nகோலாலம்பூர்: வூஹானிலிருந்து விமானத்தில் வந்த 14 பயணிகளும் நாட்டுக்குள் நுழையாமல் தடுக்கப்பட்டனர் என்று மலேசிய உள்துறை அமைச்சர் முஹைதீன் யாசின் நேற்று தெரிவித்துள்ளார்.\n\n\"செவ்வாய்க்கிழமை கோலாலம்பூர் அனைத்துலக விமான நிலையத்தில் வூஹானிலிருந்து வந்த 14 பயணிகள் தரையிறங்கியிருப்பதாக என்னிடம் தெரிவிக்கப்பட்டது. பின்னர் அவர்கள் அனைவரும் நாட்டுக்குள் நுழைய விடாமல் திருப்பியனுப்பப்பட்டனர்,\" என்று புக்கிட் அமானில் நடைபெற்ற செய்தியாளர் கூட்டத்தில் அமைச்சர் சொன்னார்.\n\nமலேசியாவுக்குள் நுழையும் வாயில்களில் உள்ள அதிகாரிகள் சுகாதாரத்தை விட்டுக் கொடுக்காமல் கடுமையான வழிகாட்டி விதிமுறைகளைப் பின்பற்றி வருகின்றனர் என்று அமைச்சர் மேலும் கூறினார்.\n\n'கொரோனா' கிருமி பரவல் குறித்து பொய்ச் செய்தி பரவுவதைப் பற்றி பேசிய அவர், அச்சத்தை ஏற்படுத்தும் பொய்ச் செய்திகளை நம்ப வேண்டாம், ஏற்கெனவே பொய்ச் செய்திகளைப் பரப்பிய எட்டு சம்பவங்கள் நடந்துள்ளன. அவை அனைத்து மீதும் நடவடிக்கை எடுக்கப்பட்டுள்ளது என்றார்.\n\nஇதற்கிடையே மலேசியாவில் 'கொரோனா' கிருமித் தொற்றிய சம்பவங்கள் 8க்கு அதிகரித்துள்ளது. எட்டும் சீன நாட்டவர்களைச் சேர்ந்த சம்பவங்கள் என்று சுகாதாரத் துறை தலைமை இயக்குநர் டாக்டர் நூர் ஹிஷாம் அப்துல்லா தெரிவித்தார்.\n\nஎட்டாவது நபரான 49 வயது பெண், ஜோகூரில் உள்ள பெர்மாய் மருத்துவமனையில் தனிமைப்படுத்தப்பட்டுள்ளார். அவரது உடல்நிலை சீராக இருப்பதாக டாக்டர் நூர் ஹிஷாம் தெரிவித்தார்.\n\nஇந்தச் சூழ்நிலையில் பொதுமக்கள் முகக் கவசத்தை எப்போதும் அணிய வேண்டியதில்லை என்று அறிவுறுத்தப்பட்டுள்ளது.\n\nசுங்கை புலோ மருத்துவமனையின் மூத்த மருத்துவரான டாக்டர் பெனடிக்ட் சிம், உள்ளூரில் மலேசியர்களிடையே இன்னமும் 'கொரோனா' கிருமி பரவாததால் முகக் கவசத்துக்கு அவசியமில்லை என்றார். அதே சமயத்தில் முகக் கவசங்களை அதிக விலைக்கு விற்றால் அமைச்சு கடுமையான நடவடிக்கைகளை எடுக்கும் என்று உள்ளூர் வர்த்தக, பயனீட்டாளர் விவகார அமைச்சர் சோங் சியங் ஜென் எச்சரித்துள்ளார்.", "images": [{"image_url": "https://cassette.sphdigital.com.sg/image/tamilmurasu/bf1ccfa71d6e5489b5643992d214b1b2e48efe51770343c6234bd92d18b4b125?w=825", "alt_text": "dd32b112-edda-4a3f-87f6-e8cc1f54795a", "caption": "செவ்வாய்க்கிழமை கோலாலம்பூர் அனைத்துலக விமான நிலையத்தில் வூஹானிலிருந்து வந்திறங்கிய 14 பயணிகள் நாட்டுக்குள் நுழைய விடாமல் திருப்பி அனுப்பப்பட்டனர். விமான நிலையத்தில் வெப்பநிலைச் சோதனையில் ஈடுபட்டுள்ள ஊழியர்கள். படம்: ஃபேஸ்புக், நூர் ஹி‌ஷாம் அப்துல்லா -"}]}
{"article_url": "https://tamilmurasu.com.sg/cinema/story20200131-39619.html", "site_title": "ராதிகா: கர்ணனைக் கூட மிஞ்சிவிடுவார் சரத்குமார்", "publish_date": "2020-01-31", "content": "ராதிகா: கர்ணனைக் கூட மிஞ்சிவிடுவார் சரத்குமார்\n\n31 Jan 2020 - 6:10 am\n\n2\n\nmins read\n\nகணவர் சரத்குமார் அருமையான மனிதர் என்றும், விடாமுயற்சியுடன் செயல்படக்கூடியவர் என்றும் பாராட்டுகிறார் நடிகை ராதிகா. படம்: ஊடகம் -\n\nகணவர் சரத்குமார் அருமையான மனிதர் என்றும், விடாமுயற்சியுடன் செயல்படக்கூடியவர் என்றும் பாராட்டுகிறார் நடிகை ராதிகா.\n\nமேலும் கர்ணனே வெட்கப்படும் அளவுக்கு சரத்குமார் தானம் செய்வார் என்றும் அண்மைய பேட்டியில் கூறியுள்ளார்.\n\nசரத்குமாரும் ராதிகாவும் தற்போது 'வானம் கொட்டட்டும்' படத்தில் இணைந்து நடித்து வருகின்றனர். இந்நிலையில் இருவரும் சேர்ந்து நடிக்கவேண்டும் என்று நினைத்ததில்லை என பேட்டியில் குறிப்பிட்டுள்ளார் ராதிகா.\n\n\"என்னையும் சரத்குமாரையும் பொறுத்தவரை, செய்யும் செயலுக்கு நாங்கள் இருவரும் முக்கியத்துவம் கொடுப்போம். செய்கின்ற வேலையை விருப்பத்துடன் செய்கிறோம். ஆகையால்தான், பல துறைகளிலும் திறமைகளை வெளிப்படுத்த முடிகின்றன.\n\n\"இருவரும் சேர்ந்து நடிக்க வேண்டும் என நினைத்ததில்லை. நாங்கள் இணைந்து நடிப்பதாகக் கூறிய பலர் கதை எதுவுமே பிடிக்கவில்லை. 'வானம் கொட்டட்டும்' கதையை தனா கூறியதுமே இருவருக்கும் பிடித்துவிட்டது. படப்பிடிப்பு நடத்திய விதமும், கதாபாத்திரங்கள் அமைந்த விதமும் மிக அழகாக இருந்தது. இந்தப் படத்தில் சரத்குமார் கதாபாத்திரம் தீவிரமானதாக இருக்கும். நடிப்பில் இருவருக்கும் எப்பொழுதும் போட்டி இருந்தது கிடையாது,\" என்று ராதிகா கூறியுள்ளார்.\n\nமாலை ஆறு மணிக்கு மேல் தாம் பணியாற்றுவதில்லை என்று குறிப்பிட்டுள்ள அவர், ஞாயிற்றுக்கிழமைகளிலும் பணியாற்றுவதில்லையாம்.\n\n\"மேலும் நான் செய்யும் வேலைக்கு முன்னுரிமை கொடுப்பேன். தினமும் யோகா செய்வேன். இருவருமே உணவில் கவனத்துடன் இருப்போம். இந்த ஒழுக்கம்தான் எங்களைச் சுறுசுறுப்புடன் இயங்க வைக்கிறது.\n\n\"சரத்குமார் அருமையான மனிதர் மற்றும் அவருடைய விடா முயற்சி இரண்டும் அவரிடம் பிடித்த விஷயங்கள்.\n\n\"கர்ணனே வெட்கப்படும் அளவிற்கு தானம் செய்வதும், அதிலும் ஒருவருக்கு உண்மையாகவே உதவி தேவையா என்று ஆராயாமல் செய்வதும் அவரிடம் பிடிக்காதது,\" என்கிறார் ராதிகா.", "images": [{"image_url": "https://cassette.sphdigital.com.sg/image/tamilmurasu/da13363e4a0ad65f47542a74d3f6c627a7122a97c2177c3965f3d3f00c726258?w=825", "alt_text": "22469a96-3939-4a4d-8c36-120f0e08c660", "caption": "கணவர் சரத்குமார் அருமையான மனிதர் என்றும், விடாமுயற்சியுடன் செயல்படக்கூடியவர் என்றும் பாராட்டுகிறார் நடிகை ராதிகா. படம்: ஊடகம் -"}]}
{"article_url": "https://tamilmurasu.com.sg/tamilnadu/story20200131-39600.html", "site_title": "விலங்குப் பராமரிப்பாளரின் கையைக் கடித்துக் குதறிய புலிக்குட்டி", "publish_date": "2020-01-31", "content": "விலங்குப் பராமரிப்பாளரின் கையைக் கடித்துக் குதறிய புலிக்குட்டி\n\n31 Jan 2020 - 6:00 am\n\n1\n\nmins read\n\nசென்னை: உயிரியல் பூங்காவில் பெண் ஊழியர் ஒருவரை ஒன்றரை வயதே ஆன புலி கடித்துக் குதறிய சம்பவம் பரபரப்பை ஏற்படுத்தி உள்ளது. சென்னைக்கு அருகே அமைந்துள்ளது வண்டலூர் உயிரியல் பூங்கா. இங்கு ரித்திக் என்ற பெயருடைய ஒன்றரை வயது புலி அடைக்கப்பட்டுள்ளது. நேற்று முன்தினம் அப்பூங்காவில் விலங்கு பராமரிப்பாளர் விஜயா என்பவர் புலி அடைக்கப்பட்டுள்ள கூண்டிற்குள் கையை நுழைத்து அதைத் தடவிக் கொடுத்துள்ளார். அப்போது அவர் எதிர்பாராத வகையில் அந்தப் புலி சட்டெனப் பாய்ந்து அவரது கையைக் கடித்துக் குதறியது. இதில் காயமடைந்த பரிமளா மருத்துவமனையில் அனுமதிக்கப்பட்டுள்ளார்.", "images": []}
{"article_url": "https://tamilmurasu.com.sg/cinema/story20200131-39621.html", "site_title": "நடிகர் ராகவேந்திரா காலமானார்", "publish_date": "2020-01-31", "content": "நடிகர் ராகவேந்திரா காலமானார்\n\n31 Jan 2020 - 6:09 am\n\n1\n\nmins read\n\n'சிந்து பைரவி', 'விக்ரம்', 'சொல்லத் துடிக்குது மனசு' உள்ளிட்ட படங்களில் நடித்துள்ள ராகவேந்திரா பழம்பெரும் நடிகர் டி.எஸ். ராகவேந்திரா காலமானார். அவருக்கு வயது 75. படம்: ஊடகம் -\n\nபழம்பெரும் நடிகர் டி.எஸ். ராகவேந்திரா காலமானார். அவருக்கு வயது 75.\n\n'சிந்து பைரவி', 'விக்ரம்', 'சொல்லத் துடிக்குது மனசு' உள்ளிட்ட படங்களில் நடித்துள்ள ராகவேந்திராவின் இயற்பெயர் விஜய் ரமணி.\n\nகடந்த 1984ஆம் ஆண்டு வெளியான 'வைதேகி காத்திருந்தாள்' படம் மூலம் தமிழில் அறிமுகமானார். 'யாகசாலை' என்ற படத்துக்கு இசையமைத்தும் உள்ளார். அவர் சிறந்த பாடகரும் ஆவார்.\n\nஅண்மைக் காலமாக உடல்நலக் குறைவால் அவதிப்பட்டு வந்த ராகவேந்திரா நேற்று சிகிச்சை பலனின்றி சென்னையில் காலமானார்.\n\nராகவேந்திரா மறைவுக்கு தமிழ்த் திரையுலகப் பிரமுகர்கள் பலரும் இரங்கல் தெரிவித்துள்ளனர்.", "images": [{"image_url": "https://tamilmurasu.com.sg/cinema/story20200131-39621.html?w=825", "alt_text": "f3549a91-f28b-4448-b69b-3e2cc22937c9", "caption": "'சிந்து பைரவி', 'விக்ரம்', 'சொல்லத் துடிக்குது மனசு' உள்ளிட்ட படங்களில் நடித்துள்ள ராகவேந்திரா பழம்பெரும் நடிகர் டி.எஸ். ராகவேந்திரா காலமானார். அவருக்கு வயது 75. படம்: ஊடகம் -"}]}
{"article_url": "https://tamilmurasu.com.sg/sports/story20200131-39617.html", "site_title": "லிவர்பூல் 19 புள்ளி முன்னிலை", "publish_date": "2020-01-31", "content": "லிவர்பூல் 19 புள்ளி முன்னிலை\n\n31 Jan 2020 - 6:00 am\n\n1\n\nmins read\n\nலண்டன்: இங்கிலிஷ் பிரிமியர் லீக் பட்டத்தை லிவர்பூல் நெருங்குகிறது.\n\nநேற்று முன்தினம் நடைபெற்ற ஆட்டத்தில் வெஸ்ட் ஹேம் குழுவை 2-0 எனும் கோல் கணக்கில் அது வீழ்த்தியது.\n\nஇதன் விளைவாக லீக் பட்டியலில் முதல் இடத்தில் இருக்கும் லிவர்பூல் 19 புள்ளி முன்னிலையைப் பெற்றுள்ளது.\n\nஆட்டத்தின் 35வது நிமிடத்தில் லிவர்பூலுக்கு பெனால்டி வாய்ப்பு கிடைத்தது.\n\nபெனால்டியை எடுத்த நட்சத்திர வீரர் முகம்மது சாலா கிடைத்த வாய்ப்பை நழுவவிடவில்லை.\n\nஅவர் காலிலிருந்து புறப்பட்டுச் சென்ற பந்து வெஸ்ட் ஹேம் கோல்காப்பாளரைக் கடந்து சென்று வலையைத் தொட்டது.\n\nஇடைவேளையின்போது 1-0 எனும் கோல் கணக்கில் லிவர்பூல் முன்னிலை வகித்தது.\n\nஆட்டத்தின் 52வது நிமிடத்தில் ஆக்ஸ்லேட்-சேம்பர்லேன் லிவர்பூலின் இரண்டாவது கோலைப் போட்டு தமது குழுவின் வெற்றியை உறுதி செய்தார்.\n\nஇப்பருவத்தில் லிவர்பூல் 24 ஆட்டங்களில் களமிறங்கியுள்ளது. அவற்றில் 23 ஆட்டங்களில் வெற்றியையும் ஓர் ஆட்டத்தில் சமநிலையையும் அது பதிவு செய்துள்ளது. கடந்த 40 ஆட்டங்களில் தோல்வியின் பிடியில் சிக்காமல் தனது வெற்றிப் பயணத்தைத் தொடரும் லிவர்பூல் கூடிய விரைவில் லீக் பட்டத்தைக் கைப்பற்றும் என்று எதிர்பார்க்கப்படுகிறது.", "images": []}
{"article_url": "https://tamilmurasu.com.sg/world/story20200131-39614.html", "site_title": "பிரக்சிட்டுக்கு ஐரோப்பிய நாடாளுமன்றம் ஒப்புதல்", "publish_date": "2020-01-31", "content": "பிரக்சிட்டுக்கு ஐரோப்பிய நாடாளுமன்றம் ஒப்புதல்\n\n31 Jan 2020 - 6:00 am\n\n1\n\nmins read\n\nபிரஸ்ஸல்ஸ்: ஐரோப்பிய ஒன்றியத்திலிருந்து வெளியேற பிரிட்டன் தயாரித்துள்ள திட்டத்துக்கு ஐரோப்பிய நாடாளுமன்றம் ஒப்புதல் அளித்துள்ளது.\n\nநாடாளுமன்றத்தில் பிரக்சிட்டுக்கு ஒப்புதல் அளிப்பது குறித்து நீண்ட விவாதம் நடைபெற்றது. பின்னர் நடைபெற்ற வாக்கெடுப்பில் ஐரோப்பிய ஒன்றியத்திலிருந்து வெளியேறும் பிரிட்டன் உடன்பாட்டுக்கு ஆதரவாக 621 பேர் வாக்களித்தனர்.\n\nஎதிராக 49 வாக்குகள் பதிவாகின. இந்த வாக்கெடுப்புக்குப் பிறகு பிரிட்டன் வெளிேயற்றத்தை குறிக்கும் வகையில் உறுப்பினர்கள் பாட்டுப் பாடினர்.\n\nஆனால் பிரிட்டன் ஒரு நாள் ஐரோப்பிய ஒன்றியத்துக்கு மீண்டும் திரும்பும் என்று சில உறுப்பினர்கள் நம்பிக்கை தெரிவித்தனர்.\n\nவெள்ளிக்கிழமை அன்று ஐரோப்பிய ஒன்றியத்திலிருந்து பிரிட்டன் வெளியேறவுள்ளது.", "images": []}
{"article_url": "https://tamilmurasu.com.sg/india/story20200131-39603.html", "site_title": "போராட்டத்தின்போது துப்பாக்கிச் சூடு: ஒருவர் காயம்; டெல்லியில் பரபரப்பு", "publish_date": "2020-01-31", "content": "போராட்டத்தின்போது துப்பாக்கிச் சூடு: ஒருவர் காயம்; டெல்லியில் பரபரப்பு\n\n31 Jan 2020 - 6:10 am\n\n1\n\nmins read\n\nடெல்லியில் நடைபெற்ற போராட்டத்தின்போது துப்பாக்கியால் சுடும் ஆடவர். படம்: ஊடகம் -\n\nபுதுடெல்லி: குடியுரிமை திருத்தச் சட்டத்திற்கு எதிராக புதுடெல்லியில் நேற்று நடைபெற்ற போராட்டத்தின் போது ஆடவர் ஒருவர் நடத்திய துப்பாக்கிச் சூடு காரணமாக பெரும் பரபரப்பு நிலவியது.\n\nதுப்பாக்கிச் சூட்டில் இளையர் ஒருவர் காயமடைந்தார். இதையடுத்து துப்பாக்கியால் சுட்டவரை போலிசார் கைது செய்துள்ளனர்.\n\nநேற்று புதுடெல்லியில் உள்ள ஜாமியா இஸ்லாமியா பல்கலைக்கழகப் பகுதியில் ஆர்ப்பாட்டம் நடைபெற்றது. இதில் மாணவர்களும் பொது மக்களும் திரளாகப் பங்கேற்றனர்.\n\nஇந்நிலையில் போராட்டம் நடைபெற்றுக் கொண்டிருந்த இடத்திற்கு வந்த ஒருவர், திடீரென போராட்டக்காரர்கள் மீது துப்பாக்கிச்சூடு நடத்தினார்.\n\nகறுப்பு மேலாடை அணிந்திருந்த அந்த ஆள், \"இதோ எடுத்துக்கொள்ளுங்கள் விடுதலை,\" என்று கூச்சலிட்டபடியே துப்பாக்கியால் சுட்டார்.\n\nஇதனால் போராட்டத்தில் பங்கேற்றவர்கள் அலறியடித்து ஓட்டம் பிடித்தனர். துப்பாக்கிச் சூட்டில் படுகாயமடைந்த ஆடவர் ஒருவர் உடனடியாக அருகில் உள்ள மருத்துவமனையில் அனுமதிக்கப்பட்டார்.\n\nஇதையடுத்து அங்கு பாதுகாப்பு பணியில் ஈடுபட்டிருந்த காவல்துறை அதிகாரிகள், துப்பாக்கிச்சூடு நடத்தியவரை கைது செய்து விசாரணை நடத்தி வருகின்றனர்.\n\nஅவர் யார், எதற்காக போராட்டக்காரர்கள் மீது துப்பாக்கிச் சூடு நடத்தினார், அவரது பின்னணி என்ன என்று விசாரணை நடைபெற்று வருகிறது.", "images": [{"image_url": "https://cassette.sphdigital.com.sg/image/tamilmurasu/a9d2a8140f676477b7bd326aa49bf6f7cfbc41b80f017bdc00debfeca3c70df8?w=825", "alt_text": "8e40f860-7019-4632-b6fd-94980145faac", "caption": "டெல்லியில் நடைபெற்ற போராட்டத்தின்போது துப்பாக்கியால் சுடும் ஆடவர். படம்: ஊடகம் -"}]}
{"article_url": "https://tamilmurasu.com.sg/sports/story20200131-39615.html", "site_title": "அரையிறுதிக்குத் தகுதி பெற்ற நியூசிலாந்து அணி", "publish_date": "2020-01-31", "content": "அரையிறுதிக்குத் தகுதி பெற்ற நியூசிலாந்து அணி\n\n31 Jan 2020 - 6:00 am\n\n1\n\nmins read\n\nடர்பன்: 19 வயதுக்கு உட்பட்டோருக்கான உலகக் கிண்ண கிரிகெக்ட் போட்டியின் அரையிறுதிக்கு நியூசிலாந்து அணி தகுதி பெற்றுள்ளது. 13வது ஜூனியர் உலகக் கிண்ண கிரிக்கெட் போட்டி தென்னாப்பிரிக்காவில் நடைபெற்று வருகிறது. நேற்று முன்தினம் நடைபெற்ற காலிறுதி ஆட்டத்தில் வெஸ்ட் இண்டீஸ் அணியைச் சந்தித்த நியூசிலாந்து வீரர்கள் சிறப்பாக விளையாடி வெற்றியைப் பதிவு செய்தனர்.\n\nபூவா தலையாவில் வென்று முதலில் பந்தடித்த வெஸ்ட் இண்டீஸ் அணி 47.5 ஓவர்களில் 238 ஓட்டங்களில் அனைத்து விக்கெட்டுகளையும் இழந்தது.\n\nஅதிகபட்சமாக கிர்க் மெக்கன்சி 99 ஓட்டங்கள் (104 பந்துகள், 11 பவுண்டரிகள், 3 சிக்சர்கள்) எடுத்தார். நியூசிலாந்து அணி தரப்பில் கிறிஸ்டியன் கிளார்க் 4 விக்கெட்டுகளையும் ஜோய் பீல்டு, ஜெஸ்சி தாஷ்கோப் தலா 2 விக்கெட்டுகளையும் கைப்பற்றினார்கள்.\n\nவெற்றி இலக்கை நோக்கி ஆடிய நியூசிலாந்து அணி 49.4 ஓவர்களில் 8 விக்கெட்டுகள் இழப்புக்கு 239 ஓட்டங்கள் எடுத்து 2 விக்கெட்டுகள் வித்தியாசத்தில் வெற்றி பெற்று அரையிறுதிக்கு முன்னேறியது.\n\nதோல்வியைத் தழுவிய வெஸ்ட் இண்டீஸ் அணி அரையிறுதி வாய்ப்பை இழந்து வெளியேறியது. ஒன்பதாவது விக்கெட்டுக்கு ஜோய் பீல்டு (38 ஓட்டங்கள்), கிறிஸ்டியன் கிளார்க் (46 ஓட்டங்கள்) ஜோடி ஆட்டம் இழக்காமல் 86 ஓட்டங்கள் திரட்டி அணியின் வெற்றியில் முக்கிய பங்கு வகித்தது. நியூசிலாந்து வீரர் கிறிஸ்டியன் கிளார்க் ஆட்ட நாயகன் விருதை வென்றார்.", "images": []}
{"article_url": "https://tamilmurasu.com.sg/tamilnadu/story20200131-39602.html", "site_title": "சிறார் ஆபாசப் படங்களைப் பார்த்த தமிழக இளையர் அதிரடிக் கைது", "publish_date": "2020-01-31", "content": "சிறார் ஆபாசப் படங்களைப் பார்த்த தமிழக இளையர் அதிரடிக் கைது\n\n31 Jan 2020 - 6:00 am\n\n1\n\nmins read\n\nசென்னை: சிறார் ஆபாசப் படம் பார்த்த இளையர் ஒருவரை சென்னை போலி சார் கைது செய்துள்ளனர்.\n\nஇளம் பட்டதாரியான அவர் போக்சோ சட்டத்தின் கீழ் கைது செய்யப்பட்டுள்ளார்.\n\nசிறார்களுக்கு எதிரான குற்றங்களை, பாலியல் வன்கொடுமைகளைத் தடுக்கும் பொருட்டு, தமிழகக் காவல்துறை பல்வேறு நடவடிக்கைகளை மேற்கொண்டு வருகிறது.\n\nகுறிப்பாக இணையத்தளங்களில் வெளியாகும் சிறார்களின் ஆபாசப் படங்களைப் பார்ப்பது குற்றம் என அறிவித்துள்ளது.\n\nஇந்த எச்சரிக்கை யையும் மீறி இத்தகைய ஆபாசப் படங்களைப் பார்ப்பவர்கள் மீது தற்போது போலிசார் அதிரடி நடவடிக்கை மேற்கொண்டு வருகின்றனர்.\n\nஇந்நிலையில் சென்னை அம்பத்தூர் பகுதியைச் சேர்ந்த ஹரிஷ் என்ற இளைஞர் கடந்த இர ண்டாண்டுகளாக சிறுவர் சிறுமியரை வைத்து எடுக்கப்பட்ட ஆபாசப் படங்களைத் தொடர்ந்து பார்த்து வந்தது கண்டுபிடிக்கப்பட்டது.\n\nஇதையடுத்து அவரது கைபேசி எண்களை வைத்து அவரது இருப்பிடத்தைப் போலிசார் கண்டறிந்தனர். இதையடுத்து போக்சோ சட்டத்தின் கீழ் அவர் கைதாகியுள்ளார்.\n\nசிறார் ஆபாசப் படங்களை பார்ப்பவர்கள் மீது நடவடிக்கை பாயும் என காவல்துறை மீண்டும் எச்சரித்துள்ளது.", "images": []}
{"article_url": "https://tamilmurasu.com.sg/sports/story20200131-39616.html", "site_title": "இந்தியா தொடர்: நியூசிலாந்து அணி அறிவிப்பு", "publish_date": "2020-01-31", "content": "இந்தியா தொடர்: நியூசிலாந்து அணி அறிவிப்பு\n\n31 Jan 2020 - 6:00 am\n\n1\n\nmins read\n\nவெல்லிங்டன்: இந்தியாவுக்கு எதிரான ஒருநாள் தொடருக்கான நியூசிலாந்து அணியில் டிரென்ட் போல்ட், ஃபெர்குசன், ஹென்றி ஆகியோர் சேர்க்கப்படவில்லை.\n\nநியூசிலாந்து-இந்தியா அணிகளுக்கு இடையில் ஐந்து போட்டிகள் கொண்ட டி20 கிரிக்கெட் தொடர் நடைபெற்று வருகிறது. இந்தத் தொடர் முடிந்தவுடன் மூன்று போட்டிகள் கொண்ட ஒருநாள் கிரிக்கெட் தொடர் நடைபெறும். இதற்கான நியூசிலாந்து அணி அறிவிக்கப்பட்டுள்ளது. ஆஸ்திரேலியாவுக்கு எதிரான டெஸ்ட் தொடரின்போது காயம் அடைந்த வேகப்பந்து வீச்சாளர்களான டிரென்ட் போல்ட், பெர்குசன், ஹென்றி ஆகியோர் அணியில் சேர்க்கப்படவில்லை.\n\nஇந்தியா 'ஏ' அணிக்கெதிராக சிறப்பாகப் பந்து வீசிய கைல் ஜேமிசன் அணியில் சேர்க்கப்பட்டுள்ளார்.\n\nஹமிஷ் பென்னெட், ஸ்காட் குகெலின் ஆகியோர் 2017ஆம் ஆண்டுக்குப் பிறகு அணியில் சேர்க்கப்பட்டுள்ளனர். டாம் லாதமும் அணியில் சேர்க்கப்பட்டுள்ளார்.இந்தியாவுக்கு எதிரான டி20 தொடரை இழந்த நியூசிலாந்து ஒருநாள் கிரிக்கெட் தொடரில் வெற்றி பெற முனைப்புடன் உள்ளது.\n\nநியூசிலாந்து அணியில் இடம் பிடித்துள்ள வீரர்கள் விவரம்:-\n\n1. கேன் வில்லியம்சன், 2. ஹமிஷ் பென்னெட், 3. டாம் பிளன்டெல், 4. கொலின் டி கிராண்ட்ஹோம், 5. மார்ட்டின் கப்தில், 6. கைல் ஜேமிசன், 7. ஸ்காட் குகலின், 8. டாம் லாதம், 9. ஜிம்மி நீசம், 10. ஹென்றி நிக்கோல்ஸ், 11. மிட்செல் சான்ட்னெர், 12. இஷ் சோதி, 13. டிம் சவுத்தி, 14. ராஸ் டெய்லர்.", "images": []}
{"article_url": "https://tamilmurasu.com.sg/tamilnadu/story20200131-39601.html", "site_title": "அதிகாலையில் சாலையில் ஆடையின்றி நடந்து சென்ற பெண்ணால் பரபரப்பு", "publish_date": "2020-01-31", "content": "அதிகாலையில் சாலையில் ஆடையின்றி நடந்து சென்ற பெண்ணால் பரபரப்பு\n\n31 Jan 2020 - 6:00 am\n\n1\n\nmins read\n\nசென்னை: அதிகாலை வேளையில் இளம்பெண் ஒருவர் சென்னை ராயப்பேட்டை சாலையில் நிர்வாணமாக நடந்து சென்றார். சுமார் 20 வயது மதிக்கத்தக்க அந்தப் பெண் அதிகாலை 3 மணியளவில் ஆடை எதுவுமின்றி சாலையில் நடந்து செல்வதாகக் கிடைத்த தகவலையடுத்து போலிசார் அங்கு விரைந்தனர். பின்னர் பெண் காவலர்கள் அந்தப் பெண்ணுக்கு உடைகளைக் கொடுத்து விசாரணை செய்தனர். இந்நிலையில் தமிழ் தெரியாத அந்தப் பெண்ணுக்குத் திடீர் வயிற்று வலி ஏற்பட்டதால் அவர் மருத்துவமனையில் அனுமதிக்கப்பட்டுள்ளார். அவர் முன்னுக்குப் பின் முரணாக பேசுவதால் மனநலம் பாதிக்கப்பட்டவராக இருக்கலாம் என கருதப்படுகிறது.", "images": []}
{"article_url": "https://tamilmurasu.com.sg/india/story20200131-39606.html", "site_title": "குடியுரிமைச் சட்டத்துக்கு எதிரான போராட்டத்தில் இருவர் சுட்டுக்கொலை", "publish_date": "2020-01-31", "content": "குடியுரிமைச் சட்டத்துக்கு எதிரான போராட்டத்தில் இருவர் சுட்டுக்கொலை\n\n31 Jan 2020 - 6:00 am\n\n2\n\nmins read\n\nகோல்கத்தா: குடியுரிமை திருத்த சட்டம், தேசிய குடிமக்கள் பதிவேடு ஆகியவற்றுக்கு எதிர்ப்புத் தெரிவித்து மேற்கு வங்காள மாநிலம் முர்ஹிதா பாத் மாவட்டத்தில் முழு அடைப்புப் போராட்டம் நடைபெற்றது.\n\nஅப்போது ஜலங்கிப் பகுதியில் நடைபெற்ற போராட்டம் தொடர்பாக நகரிக் மஞ்சா என்ற குடியிருப்புவாசிகள் அமைப்பை சேர்ந்தவர்களுக்கும் அதே பகுதியைச் சேர்ந்த திரிணாமூல் காங்கிரஸ் தொண்டர்களுக்கும் இடையே மோதல் ஏற்பட்டது.\n\nஇது வன்முறையாக வெடித்தது. இருதரப்பினரும் நாட்டு வெடிகுண்டுகள் வீசியும், துப்பாக்கியால் சுட்டும் தாக்குதலில் ஈடுபட்டனர். இருசக்கர வாகனங்கள் மற்றும் வாகனங்கள் அடித்து நொறுக்கப்பட்டுத் தீ வைக்கப்பட்டன. இந்த வன்முறையில் 2 பேர் சுட்டுக்கொல்லப்பட்டுள்ளனர்.\n\nஅவர்கள் அனருல் இஸ்லாம் (62), ஷேக் அலாவுதீன் (17) என்பது தெரியவந்தது. அனருல் இஸ்லாம் அப்பகுதியில் உள்ள மசூதியில் தொழுகையை முடித்துவிட்டு வீட்டுக்குத் திரும்பியபோது வன்முறை கும்பல் அவரைத் துப்பாக்கியால் சுட்டதாகக் கூறப்படுகிறது.\n\nஷேக் அலாவுதீன் உத்தரப்பிரதேச மாநிலம் பரேலி பகுதியைச் சேர்ந்தவர்.\n\nஇவர் ஜலங்கிப் பகுதியில் தொழிலாளியாக வேலை பார்த்து வந்த இவர், கடந்த 10 நாட்களுக்கு முன்புதான் தன் சொந்த ஊருக்குச் சென்றுவிட்டுத் திரும்பினார். இந் நிலையில் வன்முறையில் சிக்கி மாண்டார். துப்பாக்கிச் சூட்டில் மேலும் மூவர் படுகாயம் அடைந்தனர். அவர்களுக்கு மருத்துவமனையில் தீவிர சிகிச்சை அளிக்கப்படுகிறது. இந்த வன்முறைக்குத் திரிணாமூல் காங்கிரஸ்தான் காரணம் எனக் குற்றச்சாட்டு எழுந்த நிலையில் அதனை முர்ஷிதாபாத் பகுதியைச் சேர்ந்த திரிணாமூல் காங்கிரஸ் தலைவர் அபுதாகிர் மறுத்துள்ளார்.", "images": []}
{"article_url": "https://tamilmurasu.com.sg/india/story20200131-39610.html", "site_title": "கொரோனாவுக்கு ஆயுர்வேத சிகிச்சை: விமர்சனத்துக்கு உள்ளானது அரசு", "publish_date": "2020-01-31", "content": "கொரோனாவுக்கு ஆயுர்வேத சிகிச்சை: விமர்சனத்துக்கு உள்ளானது அரசு\n\n31 Jan 2020 - 6:00 am\n\n1\n\nmins read\n\nபுதுடெல்லி: 'கொரோனா வைரஸ் தொற்றுநோய்களைத் தடுப்பதற்கான ஹோமியோபதி' என்ற தலைப்பில் உள்ள மத்திய ஆயுர்வேத அமைச்சு ஓர் அறிக்கை வெளியிட்டது.\n\nஅந்த அறிக்கையில், 'ஆர்சனிகம் ஆல்பம் 30' என்ற மருந்தை மூன்று நாட்களுக்குத் தினமும் வெறும் வயிற்றில் ஒரு தடுப்பு மருந்தாக எடுத்துக் கொள்ளலாம் எனவும் ஆயுர்வேத அமைச்சு பரிந்துரைத்துள்ளது.\n\nஇந்நிலையில், இந்த அறிக்கையில் உள்ள தகவல்கள் எந்த அளவிற்கு உண்மை என இணையவாசிகள் கேள்விகளையும் விமர்சனங்களையும் எழுப்பி வருகின்றனர்.\n\n\"எந்தவொரு ஹோமியோபதி மாணவரும் அல்லது யுனானி மருத்துவ மாணவரும் பாடத்திட்டத்தில் ஏதேனும் நுண்ணுயிரியலை படித்தார்களா என்பதை அறிய விரும்புகிறேன்,\" என ஒருவர் பதிவிட்டுள்ளார்.\n\nஇது உண்மையா? ஹோமியோபதி மற்றும் யுனானி மருந்துகளை இங்கு கூறப்பட்டுள்ளபடி தடுப்பு நடவடிக்கைகளாக உட்கொள்ள முடியுமா?\n\nஆயுர்வேத, ஹோமியோபதி மற்றும் யுனானி மருந்துகள் எந்த மாதிரியான விளைவுகளை ஏற்படுத்தும் என அறியப்படாமலே 'கொரோனா' கிருமியைத் தடுப்பதற்கு அறிவுறுத்தப்படுகிறது, இது எதை அடிப்படையாகக் கொண்டது என பலர் கேள்விகளை எழுப்பியுள்ளனர்.", "images": []}
{"article_url": "https://tamilmurasu.com.sg/india/story20200130-39562.html", "site_title": "'கடன் கொடுக்கும் தொழில் செய்து வந்ததாக ரஜினி விளக்கம்'", "publish_date": "2020-01-30", "content": "'கடன் கொடுக்கும் தொழில் செய்து வந்ததாக ரஜினி விளக்கம்'\n\n30 Jan 2020 - 7:45 pm\n\n2\n\nmins read\n\nபடம்: இணையம் -\n\nதனது வருமானம் குறித்த விவரங்களை மறைத்ததாக எழுந்த சந்தேகத்தையடுத்து, நடிகர் ரஜினிகாந்திடம் நடத்தப்பட இருந்த விசாரணையை வருமான வரித்துறை கைவிட்டுள்ளதாக தமிழக ஊடகம் ஒன்று தெரிவித்துள்ளது.\n\nஇந்நிலையில் தாம் வட்டிக்கு கடன் கொடுக்கும் தொழிலைச் செய்து வந்ததாக ரஜினி தெரிவித்துள்ளார் எனவும் அந்த ஊடகச் செய்தியில் கூறப்பட்டுள்ளது.\n\nகடந்த 2002-03 மற்றும், 2004-05 ஆகிய இரு நிதியாண்டுகளுக்கான வருமானவரியை செலுத்தியபோது, தனது வருமானம் குறித்த சில விவரங்களை ரஜினி மறைத்துவிட்டதாக வருமான வரித்துறைக்குச் சந்தேகம் எழுந்தது. அச்சமயம் அவர் தனக்கு நெருக்கமான சிலருக்கு நட்பின் அடிப்படையில் கடன் கொடுத்திருந்தார்.\n\nகோபாலகிருஷ்ண ரெட்டி என்பவருக்கு ரூ.1.95 கோடியும் அர்ஜுன்லால் என்பவருக்கு ரூ.60 லட்சமும் கடனாகக் கொடுத்துள்ளார் ரஜினி. மேலும் சிலருக்கும் வெவ்வேறு தொகையை அவர் கடனாக அளித்ததாகத் தெரிகிறது.\n\nஇந்நிலையில் 2004-05ஆம் ஆண்டு ரூ.1.71 கோடியை வாராக்கடனாக தாம் தள்ளுபடி செய்துவிட்டதாகவும், இதனால் தனக்கு ரூ.33.93 லட்சம் நஷ்டம் ஏற்பட்டதாகவும் வருமான வரித் துறையிடம் ரஜினி தெரிவித்தார்.\n\nஇதையடுத்து வாராக் கடனுக்கான ஆதாயத்தைப் பெறுவதற்காகவே தாம் கடன் கொடுக்கும் தொழிலைச் செய்து வந்ததாக ரஜினிகாந்த் சொல்லியிருக்கக்கூடும் என்று வருமான வரித்துறைக்கு சந்தேகம் எழுந்தது.\n\nஇதையடுத்து 2005ஆம் ஆண்டு அவரிடம் வருமான வரித்துறை இது தொடர்பாக விசாரணை நடத்தியது.\n\nதொடக்கத்தில் தாம் வட்டிக்குக் கடன் கொடுக்கும் தொழிலைச் செய்யவில்லை என்றும் நண்பர்களுக்கு நட்பு ரீதியில் கடன் கொடுத்ததாகவும் தெரிவித்தார் ரஜினி. எனினும் பின்னர் வருமான வரித்துறைக்குக் கடிதம் எழுதிய அவர், தாம் தவறான விளக்கத்தை அளித்ததாகவும், தாம் செய்வது கடன் கொடுக்கும் தொழில்தான் என்று புரிய வைக்கப்பட்டதாகவும் குறிப்பிட்டிருந்தார். இதையடுத்து ரஜினிகாந்த்துக்கு எதிரான விசாரணையை வருமான வரித்துறை கைவிட்டுள்ளது.\n\nமுன்னதாக வருமான வரி மேல்முறையீட்டுத் தீர்ப்பாயத்திடம் முறையிட்ட ரஜினி, கடன் கொடுத்ததன் மூலம் தமக்கு வந்த வருமானத்தைத் தொழில் மூலம் கிடைத்த வருமானமாகவே கருத வேண்டும் என கடந்த 2009ஆம் ஆண்டு உத்தரவு பெற்றுள்ளார். மேலும் தீர்ப்பாயம் அனுமதித்ததன் பேரில் வாராக் கடன்களுக்கும் உரிமை கோரியுள்ளார் ரஜினி.\n\nஇந்நிலையில் வட்டிக்கு கடன் கொடுக்கும் தொழிலைச் செய்ததாக ரஜினி கூறியிருப்பது குறித்து சமூக வலைத்தளங்களில் பலரும் பதிவிட்டுள்ளனர்.\n\n#ரஜினிகடன்தொழில் #தமிழ்முரசு\n\nகுறிப்புச் சொற்கள்\n\nரஜினி\n\nவருமான வரி\n\nகடன்\n\nவட்டி", "images": [{"image_url": "https://tamilmurasu.com.sg/india/story20200130-39562.html?w=825", "alt_text": "7d41f75e-a4f3-4279-a9c2-2ca30c1491c4", "caption": "படம்: இணையம் -"}]}
{"article_url": "https://tamilmurasu.com.sg/world/story20200130-39565.html", "site_title": "வூஹான்: தனிமைப்படுத்தப்பட்ட தந்தை; கவனிப்பாரின்றி உயிரிழந்தார் பெருமூளை வாதம் கொண்ட இளைஞர்", "publish_date": "2020-01-30", "content": "வூஹான்: தனிமைப்படுத்தப்பட்ட தந்தை; கவனிப்பாரின்றி உயிரிழந்தார் பெருமூளை வாதம் கொண்ட இளைஞர்\n\n30 Jan 2020 - 8:53 pm\n\n1\n\nmins read\n\nவூஹான் கிருமித்தொற்றால் பாதிக்கப்பட்ட சந்தேகத்தின்பேரில் ஒருவரை மருத்துவமனைக்குக் கொண்டுசெல்லும் மருத்துவப் பணியாளர்கள். படம்: ஏஎஃப்பி -\n\nதந்தையும் இளைய சகோதரனும் வூஹான் கிருமித் தொற்று நோயால் பாதிக்கப்பட்ட சந்தேகத்தின்பேரில் தனிமைப்படுத்தப்பட்டிருந்ததையடுத்து, பெருமூளை வாத நோயால் பாதிக்கப்பட்ட 17 வயது இளைஞர் வீட்டில் தனித்து விடப்பட்டிருந்ததால், கவனிக்க யாரும் இல்லாத நிலையில் உயிரிழந்தது அப்பகுதி மக்களைச் சோகத்தில் ஆழ்த்தியுள்ளது.\n\nஹுபெய் வட்டாரத்தில் வசித்து வந்த 49 வயதான தந்தை யான் ஸீயாவென், ஆட்டிசம் குறைபாடுள்ள 11 வயதான இளைய சகோதரன் ஆகியோர் தனிமைப்படுத்தப்பட்ட ஆறு நாட்களில் யான் செங் என்ற அந்த இளைஞர் உயிரிழந்ததாகக் கூறப்பட்டது. அவரது தந்தை வூஹானில் பணிபுரிந்துகொண்டிருந்தார் என்று தெரிவிக்கப்பட்டது.\n\nபெருமூளை வாத நோயால் பாதிக்கப்பட்ட மகன் வீட்டில் தனித்து இருப்பதைக் குறிப்பிட்டு சமூக ஊடகங்களில் உதவி கோரினார் திரு யான்.\n\nஆனால், அந்த கோரிக்கை வைக்கப்பட்டதற்கு அடுத்த நாளே இளைஞர் உயிரிழந்தார்.\n\nஅந்த இளைஞர் ஜனவரி 24, 26 ஆகிய இரு நாட்கள் உணவு உட்கொண்டதாக கிராம அதிகாரிகள் தெரிவித்தனர். கடந்த 28ஆம் தேதி மருத்துவர் ஒருவர் யான் செங்குக்கு சிகிச்சை அளித்துச் சென்றதாகவும் கூறப்பட்டது.\n\nயான் செங்கின் தம்பி பிறந்த பிறகு அவர்களது தாயார் உயிரை மாய்த்துக்கொண்டதாக திரு யான் தனது சமூக ஊடகப் பதிவில் குறிப்பிட்டிருந்தார் என்றும் அவரது கணக்கு தற்போது நீக்கப்பட்டுவிட்டதாகவும் சவுத்சைனா மார்னிங் போஸ்ட் செய்தி வெளியிட்டது.\n\nசம்பவம் குறித்த விசாரணை தொடர்கிறது.\n\n#பெருமூளைவாதம் #வூஹான் #தமிழ்முரசு\n\nகுறிப்புச் சொற்கள்\n\nஇளையர்", "images": [{"image_url": "https://tamilmurasu.com.sg/world/story20200130-39565.html?w=825", "alt_text": "b66529c9-0840-4a0c-918c-da67ebf4a4a0", "caption": "வூஹான் கிருமித்தொற்றால் பாதிக்கப்பட்ட சந்தேகத்தின்பேரில் ஒருவரை மருத்துவமனைக்குக் கொண்டுசெல்லும் மருத்துவப் பணியாளர்கள். படம்: ஏஎஃப்பி -"}]}
{"article_url": "https://tamilmurasu.com.sg/singapore/story20200130-39563.html", "site_title": "தங்கையைப் பாலியல் வன்கொடுமை செய்த இளைஞருக்கு சிறை, பிரம்படி", "publish_date": "2020-01-30", "content": "தங்கையைப் பாலியல் வன்கொடுமை செய்த இளைஞருக்கு சிறை, பிரம்படி\n\n30 Jan 2020 - 8:15 pm\n\n1\n\nmins read\n\nகோப்புப்படம்: ஷட்டர்ஸ்டாக் -\n\nதங்கையைப் பாலியல் ரீதியாகக் கொடுமைப்படுத்திய 22 வயது ஆடவருக்கு பதினொன்றரை ஆண்டு சிறைத் தண்டனையும் ஏழு பிரம்படிகளும் விதிக்கப்பட்டன.\n\nதமது தங்கைக்கு 5 வயதாக இருந்தபோது அச்சிறுமியை அந்த ஆடவர் மானபங்கம் செய்தார். அப்போது அவருக்கு 13 வயது. இணையத்தில் ஆபாசக் காட்சிகளைப் பார்த்ததால் தமது தங்கையை மானபங்கம் செய்ததாக அவர் தெரிவித்தார். அச்சிறுமி 12 வயதானதும் அவளை அந்த ஆடவர் பாலியல் வன்கொடுமை செய்தார்.\n\nபாதிக்கப்பட்ட பெண்ணின் அடையாளத்தைப் பாதுகாக்க அவரைப் பாலியல் ரீதியாகக் கொடுமைப்படுத்திய அவரது அண்ணனின் பெயரை வெளியிடக்கூடாது என்று நீதிமன்றம் உத்தரவிட்டுள்ளது.\n\nஅச்சிறுமிக்குத் தற்போது 14 வயது. தமது மகனின் பாலியல் செயல்களைப் பற்றி அறிந்திருந்த அவரது தாயார் தமது மகள் கர்ப்பமானதும் அவர் மீது சந்தேகப்பட்டார்.\n\nகருவைக் கலைக்க எடுக்கப்பட்ட முயற்சிகள் தோல்வியில் முடிய, தமது மகள் கர்ப்பமாக இருக்கும் விஷயத்தை மற்றவர்களிடமிருந்து மறைக்க சிறுமியைப் பள்ளிக்கு அனுப்புவதை நிறுத்தினார்.\n\nஇருப்பினும், அச்சிறுமி கர்ப்பமாக இருப்பதைப் பள்ளி கண்டுபிடித்து அதிகாரிகளிடம் தகவல் தெரிவித்தது.\n\nஅச்சிறுமி கர்ப்பமடைய அவரது அண்ணன் காரணமல்ல என்றும் இன்னொருவர் காரணம் என்றும் விசாரணையில் தெரியவந்துள்ளது.\n\nஅச்சிறுமிக்குப் பிறகு சிங்கப்பூரில் கருகலைப்பு செய்யப்பட்டது.\n\n#தமிழ்முரசு #அண்ணன்தங்கை #பாலியல்வன்கொடுமை\n\nகுறிப்புச் சொற்கள்\n\nபாலியல்\n\nசிறை\n\nபிரம்படி\n\nதொடர்புடைய செய்திகள்\n\nதங்கையை மிரட்டிய இளையருக்கு நன்னடத்தைக் கண்காணிப்பு\n\n09 Apr 2019\n\n-\n\n6:00 AM\n\nசிறுமியைத் 'தொட்டதாக' 6 வயது சிறுவனுக்கு மனநல ஆலோசனை\n\n19 Apr 2016\n\n-\n\n7:42 AM\n\nசிறுமிக்கு பாலியல் கொடுமை: ஆடவருக்கு 12½ ஆண்டு சிறை; 15 பிரம்படி தண்டனை\n\n21 Aug 2018\n\n-\n\n6:00 AM", "images": [{"image_url": "https://cassette.sphdigital.com.sg/image/tamilmurasu/5d2094e2d148156eb62d6e35b1e793294b65edaf7d4d514a46efef520a70a4df?w=825", "alt_text": "74be3297-08c1-4678-8688-dd15d7f5b9d2", "caption": "கோப்புப்படம்: ஷட்டர்ஸ்டாக் -"}, {"image_url": "https://tamilmurasu.com.sg/web2-assets/tm_default_image-TFStbgXe.webp?w=235", "alt_text": null, "caption": null}]}
{"article_url": "https://tamilmurasu.com.sg/singapore/story20200130-39564.html", "site_title": "சிறுவர்கள் பலரை பாலியல் ரீதியாகத் துன்புறுத்திய ஆடவருக்கு 35 ஆண்டு சிறை", "publish_date": "2020-01-30", "content": "சிறுவர்கள் பலரை பாலியல் ரீதியாகத் துன்புறுத்திய ஆடவருக்கு 35 ஆண்டு சிறை\n\n30 Jan 2020 - 8:27 pm\n\n1\n\nmins read\n\nபிலிப்பீன்ஸ், இந்தோனீசியா, ஆஸ்திரேலியா, சிங்கப்பூர் ஆகிய நாடுகளைச் சேர்ந்த 47 சிறுவர்களை போரிஸ் துன்புறுத்தி காணொளி, படங்கள் எடுத்தது நிரூபணமானது. படம்: எஸ்திமெடிகா -\n\nதென்கிழக்காசியாவைச் சேர்ந்த சிறுவர்கள் பலரைப் பாலியல் ரீதியாகக் கொடுமைப்படுத்திய குற்றத்துக்காக சிங்கப்பூரில் வசித்த ஆஸ்திரேலியருக்கு மெல்பர்ன் நீதிமன்றம் 35 ஆண்டு சிறைத் தண்டனை விதித்தது.\n\n15க்கும் மேற்பட்ட ஆண்டுகளாக சிறுவர்கள் பலரைப் பாலியல் ரீதியாகத் தாக்கியதை போரிஸ் குன்சேவிட்ஸ்கி ஒப்புக்கொண்டார். பிலிப்பீன்ஸ், இந்தோனீசியா, ஆஸ்திரேலியா, சிங்கப்பூர் ஆகிய நாடுகளைச் சேர்ந்த 47 சிறுவர்களை போரிஸ் துன்புறுத்தி காணொளி, படங்கள் எடுத்தது நிரூபணமானது.\n\nதிருமணமான போரிசுக்கு ஒரு குழந்தை இருந்ததாக நீதிமன்ற ஆவணங்கள் தெரிவித்தன.\n\nசிறுவர்களைப் பாலியல் உறவு கொள்ள வைத்து அந்தக் காட்சிகளை அவர் காணொளி எடுத்தார்.\n\nஅவரால் பாதிக்கப்பட்ட 47 சிறுவர்களில் ஐவர் சிங்கப்பூரில் வசித்தனர்.\n\nபரோலுக்குத் தகுதி பெறுவதற்கு முன்பு 53 வயது குன்சேவிட்ஸ்கி குறைந்தது 28 ஆண்டு சிறைத் தண்டனையை அனுபவிக்க வேண்டும் என்று உத்தரவிடப்பட்டது.\n\n#சிறுவர்கள் #பாலியல்துன்புறுத்தல் #சிங்கப்பூர்_மெல்பர்ன் #தமிழ்முரசு\n\nகுறிப்புச் சொற்கள்\n\nதுன்புறுத்தல்\n\nசிங்கப்பூர்\n\nஆஸ்திரேலியா", "images": [{"image_url": "https://tamilmurasu.com.sg/singapore/story20200130-39564.html?w=825", "alt_text": "a8f3403e-ab32-4a76-bc90-c8baaf0e1902", "caption": "பிலிப்பீன்ஸ், இந்தோனீசியா, ஆஸ்திரேலியா, சிங்கப்பூர் ஆகிய நாடுகளைச் சேர்ந்த 47 சிறுவர்களை போரிஸ் துன்புறுத்தி காணொளி, படங்கள் எடுத்தது நிரூபணமானது. படம்: எஸ்திமெடிகா -"}]}
{"article_url": "https://tamilmurasu.com.sg/singapore/story20200130-39557.html", "site_title": "வர்த்தக முதலீடுகள் வழியாக சிங்கப்பூர் நிரந்தரவாசத் தகுதிக்கு விண்ணப்பிக்கும் திட்டத்தில் மாற்றங்கள்", "publish_date": "2020-01-30", "content": "வர்த்தக முதலீடுகள் வழியாக சிங்கப்பூர் நிரந்தரவாசத் தகுதிக்கு விண்ணப்பிக்கும் திட்டத்தில் மாற்றங்கள்\n\n30 Jan 2020 - 5:22 pm\n\n2\n\nmins read\n\nவரைகலை: ஸ்ட்ரெய்ட்ஸ் டைம்ஸ் -\n\nஅடுத்த தலைமுறை வர்த்தக முதலாளிகள், வேகமாக வளர்ந்துவரும் நிறுவனங்களின் நிறுவனர்கள் போன்றவர்கள் புதிய நிரந்தரவாசம் தொடர்பான அரசாங்கத்தின் திட்டத்தில் செய்யப்பட்ட மாற்றங்களின் மூலம் பயனடைவர் என்று கூறப்படுகிறது.\n\nபெரும் முதலீட்டாளர்கள், தொழில்முனைவர்கள் போன்றவர்களுக்கு சிங்கப்பூரின் நிரந்தரவாசத் தகுதியை வழங்கி அவர்களை ஈர்க்கும் விதத்தில் இந்தப் புதிய மாற்றங்கள் உள்ளன.\n\nGIP எனப்படும் அனைத்துலக முதலீட்டாளர் திட்டத்தில் செய்யப்பட்ட மாற்றங்கள் இந்தப் புத்தாண்டில் வெளியிடப்பட்டுள்ளன. அந்த மாற்றங்கள் வரும் மார்ச் மாதம் முதல் தேதியிலிருந்து நடப்புக்கு வரும்.\n\nசில குறிப்பிட்ட துறைகளில் அடுத்த தலைமுறை வர்த்தக முதலாளிகள், வேகமாக வளர்ந்துவரும் நிறுவனங்களின் நிறுவனர்கள், பெரும் செல்வந்தர்களின் நிதி நிர்வாகத்தை மேற்கொள்ளும் முதலீட்டு நிறுவனங்களின் முதல்வர்கள் போன்றவர்கள் இந்தத் திட்டத்தின் கீழ் சிங்கப்பூரின் நிரந்தரவாசத் தகுதிக்கு விண்ணப்பிக்க இயலும்.\n\nநன்கு செயல்படும் வர்த்தக நிறுவனங்களின் முதலாளிகள், தொழில்முனைவர்கள் மட்டுமே அத்தகைய விண்ணப்பத்தைச் செய்ய தற்போது இந்தத் திட்டம் அனுமதிக்கிறது.\n\nGIP திட்டத்தை மேற்பார்வையிடும், சிங்கப்பூர் பொருளியல் மேம்பாட்டுக் கழகத்தின் ஒரு பிரிவான 'கான்டேக்ட் சிங்கப்பூர்' அமைப்பின் இயக்குநரான திரு மேத்யூ லீ, \"புதிய வர்த்தக வாய்ப்புகள், புதிய தொழில்முனைவர்கள் மற்றும் வர்த்தக முதலாளிகளை உருவாக்கும் விதத்திலான அனைத்துலக பொருளியல் மாற்றங்களைப் பிரதிபலிக்கும் விதத்தில் இந்தத் திட்டத்தில் மாற்றங்கள் செய்யப்பட்டுள்ளன,\" என்றார்.\n\nகடந்த 2004ஆம் ஆண்டு அறிமுகம் கண்ட GIP திட்டத்தின்கீழ், சிங்கப்பூரைத் தளமாகக் கொண்ட நிறுவனங்களின் GIP நிதியிலோ அல்லது சிங்கப்பூரில் வர்த்தகத்தைத் தொடங்க அல்லது விரிவுபடுத்த குறைந்தபட்சம் $2.5 மில்லியன் முதலீடு செய்யும் வெளிநாட்டவர் சிங்கப்பூரில் நிரந்தரவாசத் தகுதிக்கு விண்ணப்பிக்க இயலும்.\n\nGIP திட்டத்தில் செய்யப்பட்டுள்ள மாற்றங்களின்படி, நிரந்தரவாசத் தகுதிக்கு விண்ணப்பிக்க விரும்புபவர்கள் குறைந்தபட்சம் $500 மில்லியன் மதிப்பிலான, வேகமாக வளர்ந்துவரும் நிறுவனத்தில் ஆகப் பெரிய பங்குதாரர்களில் ஒருவராக இருக்க வேண்டும்.\n\nமுதலீடுகளின் வழியாக நிரந்தரவாசத் தகுதிக்கு விண்ணப்பிக்க விரும்புவோரின் மொத்த முதலீட்டு சொத்து குறைந்தபட்சம் $200 மில்லியனாக இருக்க வேண்டும்.\n\nநன்கு செயல்படும் வர்த்தக நிறுவனங்களின் குறைந்தபட்ச வருமான வரம்பு தற்போது நடப்பிலுள்ள $50 மில்லியனிலிருந்து, மார்ச் மாதம் முதல் $200 மில்லியனாக உயர்த்தப்படும்.\n\nஅத்தகையோரின் நிரந்தரவாசத் தகுதி புதுப்பிக்கப்படுவதற்கான எதிர்பார்ப்புகளும் அதிகரிக்கப்பட்டுள்ளன. அத்தகைய வர்த்தக முதலாளிகளின் வருடாந்திர வர்த்தகச் செலவு தற்போது நடப்பிலிருக்கும் $1 மில்லியனிலிருந்து $2 மில்லியனாக உயர்த்தப்பட்டுள்ளன.\n\nமாற்றம் செய்யப்பட்ட GIP திட்டத்தின்கீழ், மார்ச் மாதத் தொடக்கத்திலிருந்து நிரந்தரவாசத் தகுதிக்கு விண்ணப்பிக்க, புதுப்பிக்கத் தேவையான தகுதிகள் உயர்த்தப்பட்டுள்ளதையடுத்து, அதற்குள்ளாக விண்ணப்பித்துவிடும் நோக்கில் அதிக எண்ணிக்கையிலான சீன நிறுவனங்களின் உரிமையாளர்கள் இந்த மாதத்தில் விண்ணப்பிக்க முற்படுவதாக குடிநுழைவு ஆலோசனை நிறுவனம் ஒன்றின் இயக்குநர் டேனியல் சானி லிம் குறிப்பிட்டார்.\n\n#gip #தமிழ்முரசு #சிங்கப்பூர்நிரந்தரவாசத்தகுதி", "images": [{"image_url": "https://tamilmurasu.com.sg/singapore/story20200130-39557.html?w=825", "alt_text": "ec16d0b9-f227-4b3a-90e7-5f9a7a4f2fa5", "caption": "வரைகலை: ஸ்ட்ரெய்ட்ஸ் டைம்ஸ் -"}]}
{"article_url": "https://tamilmurasu.com.sg/singapore/story20200130-39560.html", "site_title": "வூஹான் நகரிலிருந்து 92 சிங்கப்பூரர்கள் தாயகம் திரும்பினர்", "publish_date": "2020-01-30", "content": "வூஹான் நகரிலிருந்து 92 சிங்கப்பூரர்கள் தாயகம் திரும்பினர்\n\n30 Jan 2020 - 7:07 pm\n\n2\n\nmins read\n\nசிங்கப்பூரிலிருந்த வூஹான் குடிமக்களை நேற்று (ஜனவரி 29) இரவு அழைத்துச் சென்ற ஸ்கூட் விமானம், அங்கிருந்த 92 சிங்கப்பூரர்களை தாயகத்துக்கு இன்று காலை 11.40 மணியளவில் அழைத்து வந்தது. வூஹானில் பயணிகளை ஏற்றுவதற்கு முன்பும், சிங்கப்பூருக்கு வந்து சேர்ந்த பின்னும் விமானம் கிருமிநாசினி கொண்டு தூய்மைப்படுத்தப்பட்டதாகத் தெரிவிக்கப்பட்டது. படம்: வெளியுறவு அமைச்சு  -\n\nசிங்கப்பூரர்கள் 92 பேர் சீனாவின் வூஹான் நகரிலிருந்து ஸ்கூட் விமானம் மூலம் இன்று காலை சிங்கப்பூருக்கு அழைத்து வரப்பட்டனர். எனினும், 'கொரோனா' கிருமித் தொற்றுக்கான அறிகுறிகள் கொண்ட சிங்கப்பூரர்கள் சிலர் தொடர்ந்து வூஹானில் இருப்பதாக தேசிய வளர்ச்சி அமைச்சர் லாரன்ஸ் வோங் இன்று தெரிவித்தார்.\n\nவூஹான் கிருமித் தொற்றைக் கண்காணிக்கும் அமைச்சர்கள்நிலை பணிக்குழுவின் இணைத் தலைவருமான அவர், \"அதே விமானத்தில் அவர்கள் சிங்கப்பூர் திரும்புவது பாதுகாப்பானது அல்ல,\" என்று கூறினார்.\n\nசீனாவில் அவர்கள் தனிமைப்படுத்தப்பட வேண்டியிருப்பதைச் சுட்டிய திரு வோங், அவர்களது நலனை உறுதிசெய்ய அங்குள்ள சிங்கப்பூர் தூதரகம் அவர்களைத் தொடர்புகொண்டுள்ளதாகத் தெரிவித்தார்.\n\nநாடு திரும்பிய சிங்கப்பூரர்களுக்குச் சாங்கி விமான நிலையத்தில் மருத்துவப் பரிசோதனை மேற்கொள்ளப்பட்டதாக வெளியுறவு அமைச்சின் அறிக்கை கூறியது.\n\nசிங்கப்பூரர்களை இங்கு அழைத்து வருவதற்கான நடவடிக்கைகளை வூஹானில் ஒருங்கிணைக்க வெளியுறவு அமைச்சின் அதிகாரிகள் விமானத்தில் அங்கு பயணம் செய்ததாக அறிக்கை குறிப்பிட்டது.\n\nகாய்ச்சல் அல்லது சுவாசப் பிரச்சினைகளுக்கான அறிகுறிகளைக் கொண்டிருப்போர் கூடுதல் பரிசோதனைக்காக நியமிக்கப்பட்ட மருத்துவமனைகளுக்கு அனுப்பப்படுவர்.\n\nசீன வெளியுறவு அமைச்சர் வாங் யியை தொலைபேசிவழி அழைத்துப் பேசிய சிங்கப்பூர் வெளியுறவு அமைச்சர் விவியன் பாலகிருஷ்ணன், சிங்கப்பூரர்கள் பாதுகாப்பாக நாடு திரும்புவதற்குத் துணைபுரிந்த சீன அரசாங்கம், ஹுபேய் மாநில அரசாங்கம், வூஹான் நகர அரசாங்கம், சிங்கப்பூரில் உள்ள சீனத் தூதரகம் ஆகியவற்றுக்கு சிங்கப்பூர் அரசாங்கத்தின் சார்பில் நன்றி தெரிவித்ததாக அறிக்கை கூறியது.\n\nகாய்ச்சல், அல்லது சுவாசப் பிரச்சினை உள்ளவர்கள் கூடுதல் பரிசோதனைக்காக மருத்துவமனைக்கு அழைத்துச்செல்லப்படுவர் என்று கூறிய வெளியுறவு அமைச்சு, எஞ்சிய பயணிகளும் அவர்களுடன் பயணம் செய்த வெளியுறவு அமைச்சின் அதிகாரிகளும் 14 நாட்களுக்குத் தனிமைப்படுத்தப்படுவர் என்று சொன்னது.\n\n#வூஹானிலிருந்துநாடுதிரும்பிய92சிங்கப்பூரர் #தமிழ்முரசு\n\nகுறிப்புச் சொற்கள்\n\nசிங்கப்பூரர்\n\nஸ்கூட்", "images": [{"image_url": "https://tamilmurasu.com.sg/singapore/story20200130-39560.html?w=825", "alt_text": "b1117431-87f5-4792-8226-39f065b0ba6e", "caption": "சிங்கப்பூரிலிருந்த வூஹான் குடிமக்களை நேற்று (ஜனவரி 29) இரவு அழைத்துச் சென்ற ஸ்கூட் விமானம், அங்கிருந்த 92 சிங்கப்பூரர்களை தாயகத்துக்கு இன்று காலை 11.40 மணியளவில் அழைத்து வந்தது. வூஹானில் பயணிகளை ஏற்றுவதற்கு முன்பும், சிங்கப்பூருக்கு வந்து சேர்ந்த பின்னும் விமானம் கிருமிநாசினி கொண்டு தூய்மைப்படுத்தப்பட்டதாகத் தெரிவிக்கப்பட்டது. படம்: வெளியுறவு அமைச்சு  -"}]}
{"article_url": "https://tamilmurasu.com.sg/singapore/story20200130-39561.html", "site_title": "பயணிகள் கவலை: ஜோகூர்பாரு சோதனைச்சாவடியில் உடல்வெப்பநிலை சோதனை இல்லை", "publish_date": "2020-01-30", "content": "பயணிகள் கவலை: ஜோகூர்பாரு சோதனைச்சாவடியில் உடல்வெப்பநிலை சோதனை இல்லை\n\n30 Jan 2020 - 7:36 pm\n\n2\n\nmins read\n\nஉட்லண்ட்ஸ் சோதனைச்சாவடிக்கு வெளியே பயணிகள். கோப்புப்படம்: ஸ்ட்ரெய்ட்ஸ் டைம்ஸ் -\n\nஜோகூரின் சோதனைச்சாவடிகளில் பயணிகளுக்கு உடல்வெப்பநிலை சோதனை இல்லை என்று அன்றாடம் மலேசியாவுக்கும் சிங்கப்பூருக்கும் இடையில் சென்று வரும் பயணிகள் கவலை தெரிவித்துள்ளனர்.\n\nமோட்டார்சைக்கிள்கள், கார்கள், பேருந்துகள், ரயில்களில் வருவோருக்கு ஜோகூர் சோதனைச்சாவடிகளில் உடல் பரிசோதனைகள் நடத்தப்படுவதில்லை என்று அடிக்கடி சென்று வரும் பயணிகள் கூறுகிறார்கள்.\n\nஉட்லண்ட்சிற்கும் ஜோகூர் பாரு சென்ட்ரலுக்கும் இடையில் ஓடும் கேடிஎம்பி ரயில் சேவைகளை அன்றாட அடிப்படையில் சுமார் 8,000 பயணிகள் பயன்படுத்துகிறார்கள்.\n\nநாள்தோறும் மோட்டார்சைக்கிளில் சிங்கப்பூருக்கு வந்து செல்லும் தனியார் துறை பாதுகாப்புக் காவலரான கே. விஸ்வம், 38, என்பவர், ஜோகூர் சோதனைச்சாவடியில் பயணிகளுக்கு உடல் பரிசோதனை நடத்தப்படவில்லை என்றார்.\n\nஅதேபோல மலேசியாவுக்கு மோட்டார்சைக்கிளில் செல்லும்போது பரிசோதனை எதுவும் நடத்தப்படவில்லை என்று அடிக்கடி சென்று வரும் எஸ். தமிழ்அருணன், 32, என்பவர் கவலை தெரிவித்தார். கொரோனா வைரஸ் கிருமிகள் தலைகாட்டி இருக்கும் இந்த நேரத்தில் பரிசோதனைகள் நடத்தப்படும் என்று தாம் நினைத்ததாக அவர் கூறினார்.\n\nஇதனிடையே, அண்மையில் சிங்கப்பூருக்கு விடுமுறை நிமித்தம் தன் குடும்பத்துடன் வந்திருந்த டென் யென் லிங், 40, என்ற மாது உட்லண்ட்ஸ் சாவடியில் கடுமையான பரிசோதனைகள் இடம்பெற்று இருந்ததாகத் தெரிவித்தார்.\n\nசிங்கப்பூர் நடத்திய சோதனை காரணமாக போக்குவரத்து தேக்கம் ஏற்பட்டதாகவும் அவர் கூறினார். ஆனால் மலேசியாவுக்கு போனபோது கிருமி பரிசோதனை எதுவும் இல்லை என்றும் அதனால் போக்குவரத்து தேக்கமும் இல்லை என்றும் அவர் கூறினார்.\n\nஇதனிடையே, ஜோகூர் மாநிலத்துக்கான எல்லா நுழைவாயில்களிலும் கடுமையான பாதுகாப்பு கட்டுப்பாடுகள் இடம்பெற வேண்டும் என்று ஜோகூர் முதல்வர் ஜமால் கோத்தா, இஸ்கந்தரில் நடந்த ஒரு நிகழ்ச்சியில் கலந்துகொண்டு உரையாற்றியபோது கோரிக்கை விடுத்தார்.\n\n#சிங்கப்பூர்மலேசியாபயணிகள் #ஜோகூரில்சோதனைஇல்லை #தமிழ்முரசு\n\nகுறிப்புச் சொற்கள்\n\nஉட்லண்ட்ஸ்\n\nஜோகூர்\n\nசிங்கப்பூர்\n\nமலேசியா\n\nபரிசோதனை\n\nதொடர்புடைய செய்திகள்\n\nமலேசியாவில் தைப்பூசக் கொண்டாட்டம் ரத்தாகுமா?\n\n30 Jan 2020\n\n-\n\n5:07 PM", "images": [{"image_url": "https://cassette.sphdigital.com.sg/image/tamilmurasu/ab8d4a49e3fb83b30dc67c09bc45dc54631a6cdcea8afc00d95766654e9d5a13?w=825", "alt_text": "2e79219b-f367-4bc3-93df-86b910e9a6c0", "caption": "உட்லண்ட்ஸ் சோதனைச்சாவடிக்கு வெளியே பயணிகள். கோப்புப்படம்: ஸ்ட்ரெய்ட்ஸ் டைம்ஸ் -"}, {"image_url": "https://cassette.sphdigital.com.sg/image/tamilmurasu/b6fe8ed094b7be9405cacd611545f05f1ed97e4853488e39a2d005b2b9027b2f?w=235", "alt_text": "பத்து மலை ஸ்ரீ சுப்பிரமணியர் ஆலயம். படம்: இணையம்", "caption": null}]}
{"article_url": "https://tamilmurasu.com.sg/world/story20200130-39559.html", "site_title": "வூஹானிலிருந்து வந்த 14 பயணிகளை திருப்பி அனுப்பிய மலேசியா", "publish_date": "2020-01-30", "content": "வூஹானிலிருந்து வந்த 14 பயணிகளை திருப்பி அனுப்பிய மலேசியா\n\n30 Jan 2020 - 6:27 pm\n\n2\n\nmins read\n\nமலேசியாவுக்குள் நுழையும் வாயில்களில் உள்ள அதிகாரிகள் சுகாதாரத்தை விட்டுக் கொடுக்காமல் கடுமையான வழிகாட்டி விதிமுறைகளைப் பின்பற்றி வருகின்றனர் என்று தெரிவிக்கப்பட்டுள்ளது. படம்: ஏஎஃப்பி -\n\nவூஹானிலிருந்து விமானம் மூலம் கோலாலம்பூர் அனைத்துலக விமான நிலையத்துக்கு வந்த 14 சுற்றுப் பயணிகள் நாட்டுக்குள் நுழையாமல் தடுக்கப்பட்டனர் என்று மலேசிய உள்துறை அமைச்சர் முஹைதீன் யாசின் தெரிவித்தார்.\n\nஅவர்கள் அனைவரும் நேற்று முன்தினம் (ஜனவரி 28) மலேசியாவிலிருந்து திருப்பி அனுப்பப்பட்டதாகத் தெரிவிக்கப்பட்டது.\n\n\"கோலாலம்பூர் அனைத்துலக விமான நிலையத்தில் வூஹானிலிருந்து வந்த 14 பயணிகள் தரையிறங்கியிருப்பதாக என்னிடம் தெரிவிக்கப்பட்டது. பின்னர் அவர்கள் அனைவரும் நாட்டுக்குள் நுழைய விடாமல் திருப்பியனுப்பப்பட்டனர்,\" என்று புக்கிட் அமானில் நடைபெற்ற செய்தியாளர் கூட்டத்தில் அமைச்சர் சொன்னார்.\n\nமலேசியாவுக்குள் நுழையும் வாயில்களில் உள்ள அதிகாரிகள் சுகாதாரத்தை விட்டுக் கொடுக்காமல் கடுமையான வழிகாட்டி விதிமுறைகளைப் பின்பற்றி வருகின்றனர் என்று அமைச்சர் மேலும் கூறினார்.\n\nகொரோனா கிருமி பரவல் குறித்து பொய்ச் செய்தி பரவுவதைப் பற்றி பேசிய அவர், அச்சத்தை ஏற்படுத்தும் பொய்ச் செய்திகளை நம்ப வேண்டாம், ஏற்கெனவே பொய்ச் செய்திகளைப் பரப்பிய எட்டுச் சம்பவங்கள் நடந்துள்ளன. அவை அனைத்து மீதும் நடவடிக்கை எடுக்கப்பட்டுள்ளது என்றார்.\n\nஇதற்கிடையே மலேசியாவில் கொரோனா கிருமித் தொற்றிய சம்பவங்கள் 8க்கு அதிகரித்துள்ளது.\n\nபாதிக்கப்பட்ட எட்டுப் பேரும் சீன நாட்டவர்களைச் சேர்ந்தவர்கள் என்று சுகாதாரத் துறை தலைமை இயக்குநர் டாக்டர் நூர் ஹிஷாம் அப்துல்லா தெரிவித்தார்.\n\nஎட்டாவது நபரான 49 வயது பெண், ஜோகூரில் உள்ள பெர்மாய் மருத்துவமனையில் தனிமைப்படுத்தப்பட்டுள்ளார்.\n\nஅவரது உடல்நிலை சீராக இருப்பதாக டாக்டர் நூர் ஹிஷாம் தெரிவித்தார்.\n\nஇந்தச் சூழ்நிலையில் பொதுமக்கள் முகக் கவசத்தை எப்போதும் அணிய வேண்டியதில்லை என்று அறிவுறுத்தப்பட்டுள்ளது.\n\nசுங்கை புலோ மருத்துவமனையின் மூத்த மருத்துவரான டாக்டர் பெனடிக்ட் சிம், உள்ளூரில் மலேசியர்களிடையே இன்னமும் கொரோனா கிருமி பரவாததால் முகக் கவசத்துக்கு அவசியமில்லை என்றார்.\n\nஅதே சமயத்தில் முகக் கவசங்களை அதிக விலைக்கு விற்றால் அமைச்சு கடுமையான நடவடிக்கைகளை எடுக்கும் என்று உள்ளூர் வர்த்தக, பயனீட்டாளர் விவகார அமைச்சர் சோங் சியங் ஜென் எச்சரித்துள்ளார்.\n\n#வூஹான்மலேசியா #தமிழ்முரசு\n\nகுறிப்புச் சொற்கள்\n\nமலேசியா\n\nபயணிகள்\n\nதொடர்புடைய செய்திகள்\n\nவூஹான் கிருமி உள்ள சீன நாட்டவர் தனிமைப்படுத்தப்பட்டுள்ளார்\n\n11 Jan 2020\n\n-\n\n6:00 AM\n\nவூஹான் வைரஸ்: மனிதர்களுக்கிடையே தொற்றும் அபாயம்; 200  பேருக்கு மேல் பாதிப்பு\n\n20 Jan 2020\n\n-\n\n9:01 PM\n\nசளிக்காய்ச்சல்: சீனாவின் வூஹான் மாநிலத்திலிருந்து வரும் பயணிகளுக்கு வெப்பநிலை சோதனை\n\n03 Jan 2020\n\n-\n\n6:53 PM", "images": [{"image_url": "https://cassette.sphdigital.com.sg/image/tamilmurasu/8a74d875a9c0fe3dadc403f447745730d9ec3ab02b396cc0d741922701b23f33?w=825", "alt_text": "7640b957-61e4-4cc9-91cf-8b4368b6fe4b", "caption": "மலேசியாவுக்குள் நுழையும் வாயில்களில் உள்ள அதிகாரிகள் சுகாதாரத்தை விட்டுக் கொடுக்காமல் கடுமையான வழிகாட்டி விதிமுறைகளைப் பின்பற்றி வருகின்றனர் என்று தெரிவிக்கப்பட்டுள்ளது. படம்: ஏஎஃப்பி -"}, {"image_url": "https://tamilmurasu.com.sg/web2-assets/tm_default_image-TFStbgXe.webp?w=235", "alt_text": null, "caption": null}, {"image_url": "https://cassette.sphdigital.com.sg/image/tamilmurasu/8458fdb94537f64dbb47c529ba376e1733897bcffc5209b9a0aed2c74baa10e3?w=235", "alt_text": "வூஹான் வைரஸ் தொற்றினால் பாதிக்கப்பட்டவர்களுக்குச் சிகிச்சை அளிக்கும் மருத்துவமனைக்குள் நோயாளி ஒருவரைக் கொண்டு செல்லும் மருத்துவ ஊழியர்கள். படம்: ஏஎஃப்பி", "caption": null}]}
{"article_url": "https://tamilmurasu.com.sg/world/story20200130-39556.html", "site_title": "மலேசியாவில் தைப்பூசக் கொண்டாட்டம் ரத்தாகுமா?", "publish_date": "2020-01-30", "content": "மலேசியாவில் தைப்பூசக் கொண்டாட்டம் ரத்தாகுமா?\n\n30 Jan 2020 - 5:07 pm\n\n2\n\nmins read\n\nபத்து மலை ஸ்ரீ சுப்பிரமணியர் ஆலயம். படம்: இணையம் -\n\nமலேசியாவில் தைப்பூசம் வெகு விமரிசையாக ஆண்டுதோறும் கொண்டாடப்பட்டு வருகிறது. இவ்வாண்டு தைப்பூசம் அடுத்த மாதம் (பிப்ரவரி) எட்டாம் தேதி கொண்டாடப்பட உள்ளது.\n\nஇந்நிலையில், கிருமித் தொற்று பரவுவதைத் தடுக்கும் நோக்கில் பெரும் கூட்டங்கள் நடத்துவதை அரசாங்கம் கட்டுப்படுத்தக்கூடும் என்று மலேசிய செய்தி இணையப்பக்கமான 'தமிழர்ஊடகம்' குறிப்பிட்டுள்ளது.\n\nதைப்பூசம் போன்ற லட்சக்கணக்கானோர் கூடும் விழாக்களை ரத்து செய்வது குறித்த முடிவு, உலக சுகாதார நிறுவனம் வெளியிடும் தகவல்களைப் பொறுத்து அமையும் என்று மலேசியாவின் துணைப் பிரதமர் டாக்டர் வான் அஸிஸா வான் இஸ்மாயில் கூறியுள்ளார்.\n\nசீனாவின் வூஹானிலிருந்து பரவும் கொரோனா கிருமித் தொற்று, சிங்கப்பூர், மலேசியா உட்பட பல்வேறு நாடுகளில் பெரும் அச்சுறுத்தலாக இருந்து வருகிறது.\n\nஇன்று (ஜனவரி 30) மலேசியாவில் மேலும் ஒருவருக்கு இந்த கிருமித்தொற்று உறுதிப்படுத்தப்பட்டுள்ளதையடுத்து அங்கு மொத்தம் 8 பேர் பாதிக்கப்பட்டுள்ளனர்.\n\nஇன்று நடைபெற்ற செய்தியாளர் கூட்டத்தில் பேசிய அவர், \"கிருமித் தொற்றின் நிலவரம் என்ன என்பதைப் பார்த்து முடிவு செய்யலாம்,\" என்றார் அவர்.\n\nதைப்பூசக் கொண்டாட்டங்களின்போது மலேசியாவின் பத்து மலையில் அமைந்திருக்கும் ஸ்ரீ சுப்பிரமணியர் ஆலத்தில் பெருந்திரளாக மக்கள் கூடுவது வழக்கம்.\n\nமலேசியர்கள் மட்டுமின்றி அண்டை நாடுகளைச் சேர்ந்தவர்களும் சுற்றுப்பயணிகளும் அந்தக் காலகட்டத்தில் அங்கு செல்வர். கடந்த ஆண்டு தைப்பூசத்தின்போது சுமார் 1.6 மில்லியன் மக்கள் அங்கு கூடினர் என்பது குறிப்பிடத்தக்கது.\n\n\"இத்தகைய கூட்டங்களை உலக சுகாதார நிறுவனம் நடத்த வேண்டாமென்று கூறினால் அதன் தொடர்பில் தகவல் வெளியிடுவோம்,\" என்று திருவாட்டி வான் அஸிஸா கூறியதாக 'தமிழர்ஊடகம்' குறிப்பிட்டது.\n\nவிளையாட்டு நிகழ்ச்சிகள், சமயம் சார்ந்த புனிதயாத்திரைகள் போன்ற பெருங் கூட்ட நிகழ்ச்சிகள் பொதுமக்களுக்கு சுகாதார அச்சுறுத்தலாக விளங்கக்கூடும் என்றும் அந்தக் கூட்டங்கள் நடைபெறும் நாடு அல்லது நகரத்தின் பொதுச் சுகாதார மூலங்கள் பாதிக்கப்படக்கூடும் என்றும் உலக சுகாதார நிறுவனம் குறிப்பிடுகிறது.\n\nஇதற்கிடையே, ஹுபெய் மாகாணத்தின் வூஹானில் இருக்கும் 78 மலேசியர்களை அங்கிருந்து வெளியேற்றி மலேசியாவுக்குக் கொண்டு வருவதன் தொடர்பில் சீனாவுடன் பேச்சுவார்த்தை நடத்தியதாக மலேசிய பிரதமர் டாக்டர் மகாதிர் முகமது இன்று காலை தெரிவித்தார்.\n\nஅவ்வாறு 78 பேரும் மலேசியாவுக்கு அழைத்து வரப்பட்டால் அவர்கள் உடனடியாக தனிமைப்படுத்தப்பட்டு கண்காணிக்கப்படுவார்கள் என வான் அஸிஸா குறிப்பிட்டார்.\n\nவேகமாகப் பரவி வரும் வூஹான் கிருமித்தொற்றுக் குறித்து முன்னெச்சரிக்கை நடவடிக்கைகளை எடுக்கும்படி உலக நாடுகளை எச்சரித்துள்ளது உலக சுகாதார நிறுவனம்.\n\nஇந்தக் கிருமித் தொற்றின் தொடர்பில் அனைத்துலக அளவில் அவசர நிலையை அறிவிப்பது தொடர்பான அவசரக் கூட்டத்துக்கு நிறுவனம் இன்று ஏற்பாடு செய்துள்ளது.\n\n#மலேசியாதைப்பூசம் #தமிழ்முரசு #வூஹான்கிருமித்தொற்று\n\nகுறிப்புச் சொற்கள்\n\nமலேசியா\n\nதைப்பூசம்\n\nஉலக சுகாதார நிறுவனம்\n\nதொடர்புடைய செய்திகள்\n\nசிங்கப்பூரில் வூஹான் கிருமி தொற்றிய முதல் சம்பவம்\n\n23 Jan 2020\n\n-\n\n9:46 PM\n\nவூஹான் வைரஸ் கிருமி: சீனாவில் ஆறாவது நபர் உயிரிழப்பு\n\n21 Jan 2020\n\n-\n\n9:19 PM", "images": [{"image_url": "https://cassette.sphdigital.com.sg/image/tamilmurasu/b6fe8ed094b7be9405cacd611545f05f1ed97e4853488e39a2d005b2b9027b2f?w=825", "alt_text": "a47e24eb-dae6-4379-b87d-8e5c57b9ddd8", "caption": "பத்து மலை ஸ்ரீ சுப்பிரமணியர் ஆலயம். படம்: இணையம் -"}, {"image_url": "https://tamilmurasu.com.sg/web2-assets/tm_default_image-TFStbgXe.webp?w=235", "alt_text": "சிங்கப்பூர் பொது மருத்துவமனையில் செய்தியாளர் கூட்டத்தினருடன் சுகாதார அமைச்சர் கான் கிம் யோங். (படம்: ஸ்ட்ரெய்ட்ஸ் டைம்ஸ்)", "caption": null}]}
{"article_url": "https://tamilmurasu.com.sg/tamilnadu/story20200130-39555.html", "site_title": "(காணொளி) கொரோனா வைரஸ் பயமா? மருத்துவரின் ஆலோசனை", "publish_date": "2020-01-30", "content": "(காணொளி) கொரோனா வைரஸ் பயமா? மருத்துவரின் ஆலோசனை\n\n30 Jan 2020 - 3:39 pm\n\n1\n\nmins read\n\nகாணொளி: மருத்துவர் அஷ்வின் விஜய்யின் சமூக ஊடகப் பக்கம் -\n\nசமூக ஊடகப் பிரபலமான மருத்துவர் அஷ்வின் விஜய், வூஹான் கொரோனோ கிருமித் தொற்று குறித்த காணொளி ஒன்றை வெளியிட்டுள்ளார்.\n\nஅதில், கொரோனா கிருமித் தொற்று என்பது என்ன, அது எவ்வாறு பரவுகிறது, அதிலிருந்து தப்புவதற்கு எடுத்துக்கொள்ள வேண்டிய முன்னெச்சரிக்கை ஏற்பாடுகள் போன்றவற்றை மருத்துவர் அஷ்வின் விவரித்துள்ளார்.\n\nஉடற்கட்டு, ஆரோக்கியம், உடற்பயிற்சி, உணவுப்பழக்கம், தன்முனைப்பு போன்ற தலைப்புகளில் குறுகிய கால காணொளிகளை வெளியிட்டு இணையவாசிகளிடையே பிரபலமாக இருக்கிறார் திரு அஷ்வின் என்பது குறிப்பிடத்தக்கது.\n\nஇந்தக் கிருமித் தொற்றினால் சீனாவில் 170 பேர் உயிரிழந்துள்ளனர்; 7,700க்கும் அதிகமானோர் பாதிக்கப்பட்டுள்ளனர். உலகின் பல நாடுகளிலும் இந்தக் கிருமித் தொற்று பரவியுள்ளது.\n\nஇந்நிலையில், சீன நகரங்களிலிருந்து வரும் விமான பயணிகளின் எண்ணிக்கையை அடிப்படையாகக் கொண்டு, இங்கிலாந்தில் உள்ள சவுத்தாம்ப்டன் பல்கலைக்கழக ஆராய்ச்சியாளர்கள் ஒரு ஆய்வு மேற்கொண்டனர். அதன்படி, இந்தக் கிருமித் தொற்று ஏற்படும் சாத்தியமுள்ள முதல் 30 நாடுகளின் பட்டியல் வெளியிடப்பட்டது.\n\nஅதில் தாய்லாந்து முதலிடத்தைல் உள்ளது. மலேசியா ஏழாவது இடத்திலும் சிங்கப்பூர் எட்டாவது இடத்தையும் பிடித்துள்ளன. அந்த்ப் பட்டியலில் இந்தியா 23வது இடத்தில் இருப்பது குறிப்பிடத்தக்கது.\n\n#வூஹான்இந்தியா #வூஹான்மருத்துவர்அஷ்வின்விஜய் #தமிழ்முரசு", "images": [{"image_url": "https://tamilmurasu.com.sg/tamilnadu/story20200130-39555.html?w=825", "alt_text": "5f2da91c-3370-48ce-a6bd-bd344006c9a3", "caption": "காணொளி: மருத்துவர் அஷ்வின் விஜய்யின் சமூக ஊடகப் பக்கம் -"}]}
{"article_url": "https://tamilmurasu.com.sg/top-news/story20200130-39553.html", "site_title": "கல்வி அமைச்சு: நிபுணர்களின் பரிந்துரையில் பள்ளிகள் திறப்பு", "publish_date": "2020-01-30", "content": "கல்வி அமைச்சு: நிபுணர்களின் பரிந்துரையில் பள்ளிகள் திறப்பு\n\n30 Jan 2020 - 10:31 am\n\n2\n\nmins read\n\nஇலியாஸ் பார்க் தொடக்கப்பள்ளிக்கு வெளியே காணப்படும் மாணவர்களும் அவர்களை வீட்டுக்கு அழைத்துச் செல்வோரும். படம்: ஸ்ட்ரெய்ட்ஸ் டைம்ஸ்  -\n\nநீண்ட விடுமுறைக்குப் பிறகு நேற்று சிங்கப்பூரின் அனைத்து பள்ளிகளும் திறந்தன. இதன் தொடர்பில் மேலும் ஒன்று, இரண்டு வாரங்கள் கழித்துப் பள்ளிகளைத் திறப்பது குறித்து கல்வி அமைச்சு மருத்துவ நிபுணர்களிடம் ஆலோசனை பெற்றது. அதன் பின்னரே பள்ளித் திறப்பு குறித்து முடிவு எடுத்ததாக நேற்று கூறியது.\n\nதற்போது வூஹான் கிருமித் தொற்றுச் சம்பவங்களின் எண்ணிக்கை அதிகரித்து வரும் நிலையில், சீனப் புத்தாண்டு விடுமுறைக்காக மூடியிருந்த பள்ளிகள் மீண்டும் திறக்கப்படுவதைத் தாமதிப்பது குறித்து கேள்விகள் எழுந்ததற்கு கல்வி அமைச்சு இவ்வாறு பதிலளித்தது. புதிய கொரோனா கிருமித் தொற்று தொடர்பில் ஹாங்காங் அதன் பள்ளிகளைக் கூடுதல் காலத்திற்கு மூட முடிவெடுத்ததை அடுத்து சிங்கப்பூரிலும் அவ்வாறு செய்வது குறித்து ஆலோசனை பெறப்பட்டது.\n\n\"இங்கு சமூகத்தினரிடையே கிருமித் தொற்று பரவுவதற்கான ஆதாரம் இல்லை என்பதால் பள்ளிகளைத் தொடர்ந்து மூடத் தேவையில்லை,\" என்று கல்வி அமைச்சு முடிவெடுத்தது.\n\nகிருமித் தொற்று தொடங்கிய வூஹான் பகுதிக்கு மிக அருகிலேயே ஹாங்காங் உள்ளது. சீனாவிலிருந்து ஹாங்காங்குக்குத் திரும்பும் மாணவர்கள் மற்றும் ஊழியர்களின் எண்ணிக்கை பன்மடங்கு இருக்கும். அதனால் சிங்கப்பூரை ஹாங்காங்குடன் ஒப்பிட முடியாது என்று கேட்கப்பட்ட கேள்வி ஒன்றுக்குக் கல்வி அமைச்சு அதன் இணையத் தளத்தில் நேற்று பதிலளித்தது.\n\nதற்போது சீனாவிலிருந்து சிங்கப்பூருக்குத் திரும்பியுள்ள மாணவர்கள் மற்றும் ஊழியர்களின் எண்ணிக்கை சமாளிக்கக்கூடியது என்றும் தரப்பட்ட 14 நாட்கள் கட்டாய விடுப்பு நிலைமையைக் கட்டுக்குள் வைத்திருக்க உதவும் என்றும் அமைச்சு தெரிவித்தது.\n\nகல்வி அமைச்சின் கீழ் இயங்கும் பாலர் பள்ளிகள், தொடக்கப்பள்ளிகள், உயர்நிலைப் பள்ளிகள், சிறப்புத் தேவைக்கான பள்ளிகள், தொடக்கக் கல்லூரிகள், பலதுறைத் தொழிற்கல்லூரிகள் ஆகியவற்றைச் சேர்ந்த ஏறத்தாழ 800 மாணவர்கள் கட்டாய விடுப்பால் பாதிக்கப்பட்டதாக குறிப்பிடப்பட்டது.\n\nபள்ளிகளின் நிலை கண்காணிக்கப்பட்டு வருவதாக கல்வி அமைச்சர் ஓங் யி காங் நேற்று உறுதியளித்தார்.", "images": [{"image_url": "https://cassette.sphdigital.com.sg/image/tamilmurasu/eea8f9c8fa80909c40a678a195bd3149eb650083fee3fe14a344b6998a1759e3?w=825", "alt_text": "d68d8502-a077-4627-8f7d-4cd21be40574", "caption": "இலியாஸ் பார்க் தொடக்கப்பள்ளிக்கு வெளியே காணப்படும் மாணவர்களும் அவர்களை வீட்டுக்கு அழைத்துச் செல்வோரும். படம்: ஸ்ட்ரெய்ட்ஸ் டைம்ஸ்  -"}]}
{"article_url": "https://tamilmurasu.com.sg/india/story20200130-39554.html", "site_title": "மும்பையில் கிணற்றுக்குள் பாய்ந்த பேருந்து; 26 பேர் பலி", "publish_date": "2020-01-30", "content": "மும்பையில் கிணற்றுக்குள் பாய்ந்த பேருந்து; 26 பேர் பலி\n\n30 Jan 2020 - 10:33 am\n\n1\n\nmins read\n\n-\n\nஏழு வயது சிறுமி உட்பட 26 பேரின் உயிர்களைப் பலிகொண்ட கோர விபத்து ஒன்று, நேற்று முன்தினம் மும்பையில் நேர்ந்தது.\n\nபயணிப் பேருந்து ஆட்டோரிக்‌ஷாவுடன் மோதியதில் பேருந்து கிணற்றுக்குள் விழுந்தது.\n\nபேருந்தில் சிக்கியிருந்தோரை மீட்க அதிகாரிகள் இரவு முழுவதும் வேலை பார்த்தனர். 32 பேர் சிகிச்சைக்காக மருத்துவமனைக்குக் கொண்டு செல்லப்பட்டனர். இறந்தோரில் பேருந்து ஓட்டுநரும் அடங்குவார். இச்சம்பவம் தொடர்பில் இந்திய பிரதமர் நரேந்திர மோடி ஆழ்ந்த அனுதாபங்களைத் தெரிவித்தார்.\n\nபடம்: ஏஎஃப்பி", "images": [{"image_url": "https://cassette.sphdigital.com.sg/image/tamilmurasu/c94c0bbd9b4f5054f7a0bf8e7366f2eedc0299d4a03993a98a5d0a44e8695269?w=825", "alt_text": "c4ccbd31-926a-4b22-819c-495cd3c1afd5", "caption": "-"}]}
{"article_url": "https://tamilmurasu.com.sg/tamilnadu/story20200130-39536.html", "site_title": "தமிழகத்தில் கொரோனா கிருமி கண்காணிப்பில் 51 பேர்", "publish_date": "2020-01-30", "content": "தமிழகத்தில் கொரோனா கிருமி கண்காணிப்பில் 51 பேர்\n\n30 Jan 2020 - 6:11 am\n\n2\n\nmins read\n\nசென்னை ராஜீவ் காந்தி மருத்துவமனையில் வூஹான் தொற்றுநோயால் பாதிக்கப்பட்டவர்களுக்கு சிகிச்சை அளிப்பதற்காக தனிப்பட்ட அறைகள் அமைக்கப்பட்டு வருகின்றன. இதே போன்று மதுரை உள்ளிட்ட அரசு மருத்துவமனைகளிலும் சிறப்பு வார்டுகள் அமைக்கப்படுகின்றன. படம்: ஏஎஃப்பி -\n\nசென்னை: சீனாவிலிருந்து தமிழகத்துக்குத் திரும்பிய 51 பேர் மருத்துவக் கண்காணிப்பின் கீழ் வைக்கப்பட்டுள்ளனர்.\n\nசீனாவில் விசித்திர 'கொரோனா' கிருமிக்கு இன்று (ஜனவரி 30) கிடைத்த தகவலின்படி170 பேர் பலியாகிவிட்டனர். 7,700க்கும் மேற்பட்டோர் தொற்று நோயால் பாதிக்கப்பட்டுள்ளனர்.\n\nஇந்த நிலையில் சீனாவில் இருந்து தமிழகத்துக்குத் திரும்பிய 51 போ் மருத்துவக் கண்காணிப்பில் வைத்து கவனித்து வருவதாக தமிழக பொது சுகாதாரத்துறை தெரிவித்துள்ளது.\n\nஇது குறித்து விளக்கமளித்த தமிழக பொது சுகாதாரத் துறை இயக்குநா் குழந்தைசாமி, \"கொரோனா கிருமி காரணமாக 51 பேரும் கண்காணிக்கப்பட்டு வருகின்றனர். அவா்களுக்கு காய்ச்சல், இருமல் போன்ற அறிகுறி தென்படுகிறதா எனச் சோதிக்கப்பட்டது. எனவே அவா்களின் வீடுகளிலேயே கவனித்து வருகிறோம். ஒவ்வொரு நாளும் அவா்களின் வீடுகளுக்கு காலை, மாலையில் மருத்துவ பணியாளா்கள் சென்று மருத்துவ சோதனை செய்கின்றனர். ஒருவர் மட்டும் 28 நாட்களுக்குப் பிறகு விடுவிக்கப்பட்டுள்ளார்,\" என்றாா்.\n\nவெளிநாடுகளில் இருந்து சென்னை விமான நிலையத்துக்கு வரும் மருத்துவ பயணிகளுக்கும் மருத்துவ சோதனைகள் நடத்தப்பட்டு வருகின்றன.\n\nதிருச்சிராப்பள்ளி, கோயம்புத்தூா், மதுரை ஆகிய விமான நிலையங்களில் மருத்துவக் குழு அமைக்கப்பட்டுள்ளது.\n\nஅதே சமயத்தில் இந்தியா முழுவதும் பல்வேறு மாநிலங்களில் ஏறக்குறைய 450 போ் மருத்துவ கண்காணிப்பில் வைக்கப்பட்டுள்ளதாக தகவல்கள் தெரிவிக்கின்றன.\n\nஇதற்கிடையே 'கொரோனா' கிருமி பாதிப்புக்கு சிறப்பு வார்டுகளை அமைக்குமாறு சுகாதாரத் துறை செயலாளர் பீலா ராஜேஷ் உத்தரவிட்டுள்ளார்.\n\nஅதன்படி மதுரை ராஜாஜி அரசு மருத்துவமனையிலும் சென்னை ராஜீவ் காந்தி மருத்துவமனையிலும் கொரோனா கிருமி சிகிச்சைக்கு தனி அறை அமைக்கப்பட்டுள்ளது.\n\nமதுரையில் எட்டு படுக்கைகளைக் கொண்ட சிறப்பு சிகிச்சை அறைக்கு இரண்டு நுரையீரல் சிகிச்சை பிரிவு மருத்துவர்கள், இரண்டு பட்ட மேற்படிப்பு மருத்துவ மாணவர்கள், பொது மருத்துவர்கள், தாதியர்கள் அடங்கிய குழு அமைக்கப்பட்டுள்ளது.\n\nமற்றொரு சூழ்நிலையில் சீனாவில் உள்ள இந்தியர்களுக்கு உதவ இந்திய துாதரகம் தயாராக உள்ளது என்று சீனாவில் உள்ள இந்திய துாதரகத்தின் துணை தலைமை அதிகாரி அக்கினோ விமல் கூறினார்.\n\nதமிழக அரசுக்கு அனுப்பிய கடிதத்தில், 'கொரோனா' வைரஸ் பரவாமல் தடுக்க நகரை விட்டு வெளியேறவிடாமல் தடுத்து வைக்கப்பட்டுள்ள மக்களுக்கு தேவையான உணவு, எரிபொருள் கிடைப்பதை சீனா அரசு உறுதி செய்துள்ளது. ஹுபெய் மாநிலத்தில் உள்ள இந்தியர்களுடன் இந்திய துாதரக அதிகாரிகள் தொடர்பு கொண்டு பேசி வருகின்றனர். இது தவிர இந்திய மாணவர்களுக்கு உதவ 'வீசாட்' என்ற இணையத்தள குழுவை உருவாக்கியிருக்கிறோம்,\" என்று திரு அக்கினோ விமல் தெரி வித்துள்ளார்.", "images": [{"image_url": "https://tamilmurasu.com.sg/tamilnadu/story20200130-39536.html?w=825", "alt_text": "8a24cd11-6f51-41f4-8f1c-6406ed065f30", "caption": "சென்னை ராஜீவ் காந்தி மருத்துவமனையில் வூஹான் தொற்றுநோயால் பாதிக்கப்பட்டவர்களுக்கு சிகிச்சை அளிப்பதற்காக தனிப்பட்ட அறைகள் அமைக்கப்பட்டு வருகின்றன. இதே போன்று மதுரை உள்ளிட்ட அரசு மருத்துவமனைகளிலும் சிறப்பு வார்டுகள் அமைக்கப்படுகின்றன. படம்: ஏஎஃப்பி -"}]}
{"article_url": "https://tamilmurasu.com.sg/sports/story20200130-39521.html", "site_title": "மேன்யூ அதிகாரி வீட்டிற்குள் நெருப்பை வீசிய ரசிகர்கள்", "publish_date": "2020-01-30", "content": "மேன்யூ அதிகாரி வீட்டிற்குள் நெருப்பை வீசிய ரசிகர்கள்\n\n30 Jan 2020 - 6:10 am\n\n1\n\nmins read\n\nமேன்யூ தலைமை நிர்வாக அதிகாரி வுட்வர்ட் (வலது) வீட்டிற்கு வெளியே கூடிய கூட்டம் அவரது வீட்டிற்குள் நெருப்பை வீசிய காட்சி சமூக ஊடகங்களில் பரவி வருகிறது. படம்: ராய்ட்டர்ஸ் -\n\nமான்செஸ்டர்: இங்கிலிஷ் பிரிமியர் லீக்கின் முன்னணி காற்பந்துக் குழுவான மான்செஸ்டர் யுனைடெட்டின் தலைமை நிர்வாக அதிகாரி வீட்டிற்குள் மேன்யூ ரசிகர்கள் தீப்பந்தங்களை கொளுத்தி வீசி தாக்குதலில் ஈடுபட்டனர்.\n\nஇபிஎல் பட்டியலில் முதலிடத்தில் இருக்கும் லிவர்பூலைவிட 33 புள்ளிகள் குறைவாகப் பெற்று ஐந்தாம் இடத்தில் உள்ளது மேன்யூ.\n\nமேன்யூவின் இந்த பின்னடைவுக்கு அதன் தலைமை நிர்வாக அதிகாரி வுட்வர்ட்டின் முதலீட்டு பற்றாக்குறைதான் காரணம் என்று ரசிகர்கள் குற்றஞ்சாட்டினர்.\n\nஇந்நிலையில் உள்ளூர் நேரப்படி செவ்வாய்கிழமை இரவு மேன்யூ உரிமையாளர் வுட்வர்ட்டின் வீட்டிற்கு வெளியே கூடிய ரசிகர்கள், அவருக்கு எதிராக முழக்கமிடும் காணொளி ஒன்று சமூக ஊடகங்களில் பரவி வருகிறது.\n\nஆனால் அப்போது வுட்வர்ட்டோ, அவரது குடும்பமோ அவ்விடத்தில் இல்லை என்று பிரிட்டிஷ் நாளிதழ் செய்தி வெளியிட்டுள்ளது. ரசிகர்களின் இச்செயலை கண்டித்துள்ள மேன்யூ, \"இந்த தாக்குதலுக்குக் காரணமானவர்களை அடையாளம் காணும் பணியில் கிரேட்டர் மான்செஸ்டர் போலிசார் ஈடுபட்டுள்ளனர். குற்றவாளி என்று கண்டறியப்படுபவர்களுக்கு வாழ்நாள் தடை விதிக்கப்படும்.\n\n\"ரசிகர்கள் தங்கள் எண்ணங்களை வெளிப்படுத்தலாம். ஆனால் சேதம் விளைவிப்பதோ, உயிருக்கு அச்சுறுத்தல் ஏற்படுத்தும் வகையில் நடந்துகொள்வது என்பதோ ஏற்றுக்கொள்ள முடியாதது,\" என்று அறிக்கை வெளியிட்டுள்ளது.", "images": [{"image_url": "https://cassette.sphdigital.com.sg/image/tamilmurasu/caabbab94090b08c4c53d38a5ec0553e53286617a6ba9c729e341bbdba458f25?w=825", "alt_text": "8a0b2ea5-2d87-48d6-bf09-02f8be96e9a1", "caption": "மேன்யூ தலைமை நிர்வாக அதிகாரி வுட்வர்ட் (வலது) வீட்டிற்கு வெளியே கூடிய கூட்டம் அவரது வீட்டிற்குள் நெருப்பை வீசிய காட்சி சமூக ஊடகங்களில் பரவி வருகிறது. படம்: ராய்ட்டர்ஸ் -"}]}
{"article_url": "https://tamilmurasu.com.sg/world/story20200130-39527.html", "site_title": "சாமிநாதனின் பிணை மனுவை தள்ளுபடிசெய்தது மலேசிய நீதிமன்றம்", "publish_date": "2020-01-30", "content": "சாமிநாதனின் பிணை மனுவை தள்ளுபடிசெய்தது மலேசிய நீதிமன்றம்\n\n30 Jan 2020 - 6:10 am\n\n1\n\nmins read\n\nகாடெக் சட்டமன்ற உறுப்பினர் ஜி.சாமிநாதன் இரண்டு குற்றச்சாட்டுகளை எதிர்நோக்குகிறார். கோப்புப்படம்: இணையம் -\n\nகோலாலம்பூர்: விடுதலைப் புலிகள் இயக்கத்துடன் தொடர்புடைய இரண்டு குற்றச்சாட்டுக்களை எதிர்நோக்கியிருக்கும் காடெக் சட்டமன்ற உறுப்பினரான ஜி.சாமிநாதனின் பிணை மனுவை உயர்நீதிமன்றம் நேற்று தள்ளுபடி செய்தது.\n\nவிடுதலைப் புலிகள் இயக்கம் பயங்கரவாத இயக்கம் அல்ல என்பதை அரசாங்க பதிவேட்டிலிருந்து உள்துறை அமைச்சு இன்னும் மீட்டுக்கொள்ளவில்லை என்று நீதித்துறை ஆணையர் அகமட் ஷாரிர் முகமட் சாலே தமது தீர்ப்பில் சுட்டிக்காட்டினார்.\n\nதமிழ் ஈழ விடுதலைப் புலிகள் இயக்கத்திற்கு ஆதரவு வழங்கியது மற்றும் அந்த இயக்கத்தின் ஆவணங்களை வைத்திருந்ததாக கொண்டுவரப்பட்ட இரண்டு குற்றச்சாட்டுக்களை இம்மாதம் 20ஆம் தேதி சாமிநாதன் மறுத்து விசாரணை கோரியிருந்தார்.\n\nசாமிநாதன் சார்பில் முன்னி லையான வழக்கறிஞர் ஹர்ஷான் ஷமானி பிணை கோரி தாக்கல் செய்த மனு மீது நேற்று விசாரணை நடைபெற்றது.", "images": [{"image_url": "https://cassette.sphdigital.com.sg/image/tamilmurasu/af10b29931ab8b4b1fb1baad79b1ece8d81860c0e50f0e5d8866334304c3b93f?w=825", "alt_text": "8a4fe279-e264-4840-af43-9e30cd1d772e", "caption": "காடெக் சட்டமன்ற உறுப்பினர் ஜி.சாமிநாதன் இரண்டு குற்றச்சாட்டுகளை எதிர்நோக்குகிறார். கோப்புப்படம்: இணையம் -"}]}
{"article_url": "https://tamilmurasu.com.sg/singapore/story20200130-39550", "site_title": "தயார் நிலையில் ஸ்ரீ நாராயண மிஷன் இல்லம்", "publish_date": "2020-01-30", "content": "தயார் நிலையில் ஸ்ரீ நாராயண மிஷன் இல்லம்\n\n30 Jan 2020 - 6:10 am\n\n2\n\nmins read\n\nஈசூனில் அமைந்துள்ள ஸ்ரீ நாராயண மிஷன் தாதிமை இல்லம். படம்: எஸ்டி  -\n\nவூஹான் கிருமித்தொற்றை சமாளிக்க, சிங்கப்பூரிலுள்ள தாதிமை இல்லங்களும் முதியோர் பராமரிப்பு நிலையங்களும் ஆயத்தமாகி வருகின்றன.\n\nஇதற்கிடையே விழிப்புடன் அதற்கான ஏற்பாடுகளை மும்முரமாக செய்து வருகிறது ஈசூனில் அமைந்துள்ள ஸ்ரீ நாராயண மிஷன் தாதிமை இல்லம் (படம்).\n\nஸ்ரீ நாராயண மிஷன் ஒரு தாதிமை இல்லம், முதியோருக்காக நடவடிக்கைகளை திட்டமிடும் பராமரிப்பு நிலையம், மனநல பாதிப்படைந்தவர்களுக்கான மெராந்தி இல்லம், 2 மூத்தோர் பகல் பராமரிப்பு நிலையங்கள் ஆகியவற்றை நிர்வகிக்கிறது.\n\nசிங்கப்பூரில் வூஹான் கிருமித் தொற்றை கட்டுக்குள் வைத்திருக்க, அங்கு முன்னெச்சரிக்கை நடவடிக்கைகள் தினமும் மேற்கொள்ளப்படுகின்றன.\n\nசுகாதார அமைச்சு, ஒருங்கிணைந்த பராமரிப்புக்கான அமைப்பு (AIC), சமுதாய, குடும்ப மேம்பாட்டு அமைச்சு வழங்கும் சுற்றறிக்கைகளை முறையாக இந்த இல்லங்களிலும் பராமரிப்பு நிலையங்களிலும் ஸ்ரீ நாராயண மிஷன் கடைப்பிடித்து வருகிறது.\n\nதாதிமை இல்லவாசிகளை காண விரும்பும் விருந்தினர்கள் தாங்கள் வெளிநாடு சென்றிருக்கிறார்களா என்பதை ஸ்ரீ நாராயண மிஷன் ஊழியரிடம் தெரிவிக்க வேண்டும்.\n\nஅவ்வாறு சீனாவுக்கு அவர்கள் சென்றிருந்தால் அவர்கள் வளாகத்தின் உள்ளே சென்று இல்லவாசியை பார்க்க அனுமதிக்கப்படமாட்டார்கள்.\n\nவெவ்வேறு அரசாங்க அமைப்புகள் வெளியிடும் சுற்றறிக்கைகளை தினமும் கண்காணித்து வரும் ஸ்ரீ நாராயண மிஷன், வரும் நாட்களில் முதியோருக்காக ஏற்பாடு செய்யப்பட்டிருக்கும் சில நடவடிக்கைகளை ஒத்திவைப்பதா, ரத்து செய்வதா அல்லது தொடர்வதா என்பதைப் பரிசீலித்து முடிவெடுக்கும்.\n\nஎடுத்துக்காட்டாக, தனியார் நிறுவனங்கள் தங்களது நிறுவன சமூகப் பொறுப்பின் திட்டத்தின் ஓர் அங்கமாக இல்லத்திற்கு தொண்டூழியம் புரிய வரும் நடவடிக்கைகள் தற்போது தற்காலிகமாக ரத்து செய்யப்பட்டுள்ளது.\n\n\"இதுவரையில் அரசாங்க அமைப்புகள் அறிமுகம் செய்துள்ள வழிமுறைகளைப் பின்பற்றினால் தற்போதைய வூஹான் கிருமித் தொற்று நிலைமையை எதிர்கொள்ள முடியும் என்ற நம்பிக்கை எங்களுக்கு உள்ளது.\n\n\"இது சாத்தியமாக சமூகப் பங்காளிகளும் தனிநபர்களும் இந்த அமைப்புகளுடன் இணைந்து செயல்பட வேண்டும்,'' என்று தெரிவித்தார் ஸ்ரீ நாராயண மிஷன் தலைமை நிர்வாக அதிகாரி திரு எஸ். தேவேந்திரன்.", "images": [{"image_url": "https://cassette.sphdigital.com.sg/image/tamilmurasu/c0c2907c26bd023b41451416faa6f31417c932afe792109c9d3c697d52e669c2?w=825", "alt_text": "a6b092b7-99d6-4219-87c7-1a708f7ad9d3", "caption": "ஈசூனில் அமைந்துள்ள ஸ்ரீ நாராயண மிஷன் தாதிமை இல்லம். படம்: எஸ்டி  -"}]}
{"article_url": "https://tamilmurasu.com.sg/world/story20200130-39530.html", "site_title": "அமைதித் திட்டத்தை சதி என்கிறது பாலஸ்தீனம்", "publish_date": "2020-01-30", "content": "அமைதித் திட்டத்தை சதி என்கிறது பாலஸ்தீனம்\n\n30 Jan 2020 - 6:10 am\n\n2\n\nmins read\n\nஅமெரிக்க அதிபர் டிரம்ப் அறிவித்த மத்திய கிழக்கு சமாதான திட்டத்திற்கு எதிராகப் போராட்டத்தில் ஈடுபட்ட பாலஸ்தீனர்கள் மீது இஸ்ரேலிய படையினர் கண்ணீர் புகைக்குண்டு வீசி கலைத்தனர். படம்: ராய்ட்டர்ஸ் -\n\nவாஷிங்டன்: பாலஸ்தீனத்திற்கும் இஸ்ரேலுக்கும் இடையே அமைதியை நிலைநாட்டும் நோக்கில் அமெரிக்க அதிபர் டிரம்ப், முன்மொழிந்துள்ள மத்திய கிழக்கு சமாதானத் திட்டத்தினை 'சதித்திட்டம்' என்று பாலஸ்தீனம் சாடியுள்ளது.\n\nவெள்ளை மாளிகையில் இஸ்ரேலிய பிரதமர் பெஞ்சமின் நெட்டன்யாஹுவுடன் நேற்று நடந்த சந்திப்பின்போது டிரம்ப் இந்த திட்டத்தினை முன்மொழிந்தார்.\n\nஇஸ்ரேலின் தனிப்பட்ட தலைநகராக ஜெருசலமை பேணும் யோசனையுடனான மத்திய கிழக்கு சமாதான திட்டத்தையும் டிரம்ப் அப்போது முன்மொழிந்துள்ளார்.\n\nஇஸ்ரேலின் இறையாண்மையை பறைசாற்றும் வகையில் மேற்குக் கரை குடியேற்றங்களுக்கு மேலதிகமாக சுதந்திரமான பாலஸ்தீனிய மாநிலமொன்றை டிரம்ப் முன்மொழிந்துள்ளார்.\n\nபாலத்தீன தரப்புக்குக் கிழக்கு ஜெருசலத்தில் ஒரு தலைநகரை முன்மொழிந்துள்ள அமெரிக்கா, இங்கு தங்களின் தூதரகத்தைத் திறக்கும் என்றும் டிரம்ப் தெரிவித்துள்ளார். தமது முன்மொழிவு பாலஸ்தீனியர்களுக்கு இறுதி வாய்ப்பாக அமையக்கூடும் எனவும் அவர் சொன்னார்.\n\nஆனால், டிரம்ப்பின் இத்திட்டத்தை நிராகரித்துள்ள, பாலஸ்தீனிய அதிபர் மஹ்மூத் அப்பாஸ் இந்த முன்மொழிவு 'சதித் திட்டம்' என்று சாடியுள்ளார்.\n\nஜெருசலம் மற்றும் தமது உரிமைகள் விற்பனைக்கு அல்லவெனவும், பேரம் பேசி இதில் எதனையும் பெறமுடியாது எனவும் இதுபோன்ற சதி ஆலோசனைகள் வெற்றிபெறாது எனவும் டிரம்ப், நெட்டன்யாஹுவிற்குக் கூறிக்கொள்வதாக அவர் தெரிவித்துள்ளார்.\n\nஇதற்கிடையே, இஸ்ரேல் ராணுவம் மேற்கு கரையில் தமது படைகளை மீண்டும் நிறுத்தியது. இதற்கு எதிராக ஆயிரக்கணக்கான பாலஸ்தீனர்கள் காசாவில் போராட்டம் நடத்தினர்.\n\nஇஸ்ரேல், பாலஸ்தீனம் இரு தரப்பும் ஜெருசலம் தொடர்பாக தொடர்ந்து உரிமை கோருகின்றன. 1976 போரின்போது இஸ்ரேல் ஆக்கிரமித்ததாகக் கூறும் பாலஸ்தீனம் அந்நகரை தங்களின் எதிர்கால தனி நாட்டுக்கு தலைநகராக்க வேண்டும் என்று வலியுறுத்துகிறது.", "images": [{"image_url": "https://cassette.sphdigital.com.sg/image/tamilmurasu/83c7c04c12137a2b4ad19b061eb81d9e3b269ffef29eea5a64da578c1d3e44d9?w=825", "alt_text": "9bbe1f4c-10fe-4df7-9941-397c4a96eb99", "caption": "அமெரிக்க அதிபர் டிரம்ப் அறிவித்த மத்திய கிழக்கு சமாதான திட்டத்திற்கு எதிராகப் போராட்டத்தில் ஈடுபட்ட பாலஸ்தீனர்கள் மீது இஸ்ரேலிய படையினர் கண்ணீர் புகைக்குண்டு வீசி கலைத்தனர். படம்: ராய்ட்டர்ஸ் -"}]}
{"article_url": "https://tamilmurasu.com.sg/sports/story20200130-39520.html", "site_title": "கடைசி நிமிட கோலில் வீழ்ந்த லெஸ்டர் சிட்டி", "publish_date": "2020-01-30", "content": "கடைசி நிமிட கோலில் வீழ்ந்த லெஸ்டர் சிட்டி\n\n30 Jan 2020 - 6:10 am\n\n2\n\nmins read\n\nஎதிரணி வீரர் அனுப்பிய பந்தை வில்லாவின் டிரெசகே லாவகமாக கோலாக்கினார். படம்: ஏஎஃப்பி -\n\nலண்டன்: காரபாவ் கிண்ணக் காற்பந்து போட்டியின் அரையிறுதியில் நேற்று ஆஸ்டன் வில்லாவுடன் மோதிய லெஸ்டர் சிட்டி, இறுதி நிமிட கோலில் வீழ்ந்தது. ஆட்டம் முடியும் தறுவாயில் காயங்களுக்காகவும் இடைநிறுத்தங்களுக்காகவும் கூடுதலாக 4 நிமிடங்கள் சேர்த்துக் கொள்ளப்பட்டது.\n\nஇதில் கூடுதல் நேரத்தின் 3வது நிமிடத்தில் ஆஸ்டன் வில்லாவின் மாற்று ஆட்டக்காரராக களமிறங்கிய அகமது எல்மோகாடி பந்தை வில்லாவின் டிரெசகே பக்கம் உதைக்க அவருக்கு நன்றி சொல்லாத குறையாக டிரெசகேயும் எதிரணியின் கோல் வலை ஓரத்துக்குப் பந்தைத் தட்டி கோலாக்கினார்.\n\nஅதுவரை 1-1 என சமநிலையில் இருந்த ஆட்டம் ஆஸ்டன் வில்லா கோல் போடவும் 2-1 என வில்லாவுக்குச் சாதகமாக முடிந்தது.\n\nஇதைத் தொடர்ந்து 2015ஆம் ஆண்டில் எஃப்ஏ கிண்ணப் போட்டிக்குப் பிறகு முதல் முறையாக இறுதிப் போட்டி ஒன்றுக்கு தகுதி பெற்றுள்ள தங்கள் குழுவை பாராட்டி மகிழ்ச்சிக் குதூகலத்தில் மூழ்கினர் வில்லா ரசிகர்கள்.\n\nநேற்றைய போட்டியில் ஆஸ்டன் வில்லாவை அதன் கோல்காப்பாளர் ஒர்ஜான் நைலேண்ட் என்பவர் காப்பாற்றியதாக பிபிசி செய்தித் தகவல் கூறுகிறது.\n\nஅவருடைய அபார விளையாட்டால் முதல் பாதி ஆட்டத்தில் துள்ளி விளையாடிய ஆஸ்டன் வில்லா குழு ஆட்டத்தின் 12வது நிமிடத்தில் ஒரு கோல் போட்டு லெஸ்டரை திக்குமுக்காட வைத்தது.\n\nபின்னர், ஆட்டத்தின் 72ஆம் நிமிடத்தில் ஹார்வி பார்ன்ஸ் என்பவர் கொடுத்த பந்தை கோலாக்கிய இகியனாச்சோ மூலம் ஆட்டத்தை சமநிலைக்குக் கொண்டு வந்தது லெஸ்டர் சிட்டி.\n\nஆனால், ஆட்டத்தின் 93வது நிமிடத்தில் டிரெசகே போட்டா கோலால் பிரண்டன் ரோஜர்ஸ் நிர்வாகியாக இருக்கும் லெஸ்டர் குழு மீள முடியாத நிலைக்குத் தள்ளப்பட்டது.\n\nஆஸ்டன் வில்லா கோல்காப்பாளர் நைலேண்ட் தனியொரு ஆளாக லெஸ்டரின் அத்தனை கோல் முயற்சிகளையும் தடுத்ததாக செய்தித் தகவல்கள் கூறுகின்றன.\n\nஅதன்மூலம் ஆஸ்டன் வில்லா ஆட்டத்தின் முதல் பாதியில் டார்கெட் என்பவர் 12ஆம் நிமிடத்தில் போட்ட கோலினால் தங்கள் முன்னணி நிலையைத் தக்கவைத்துக் கொள்ள முடிந்ததுடன் வில்லாவின் மத்திய திடல் ஆட்டக்காரர் கிரீலிஷ் தனது ஆதிக்கத்தை செலுத்தி வில்லா குழுவுக்கு அமைதியாக விளையாட உதவியதாகத் தெரிவிக்கப்படுகிறது.\n\nஒரு கட்டத்தில் கிரீலிஷ் அனுப்பிய பந்தை கோல் வலைக்கு முன்னால் இருந்த சமாட்டா என்ற வீரர் கோலாக்க தவறினார். நல்ல வேளையாக அவர் மாற்றப்பட்டு டிரெசகே கோல் போட்டு வில்லாவுக்கு வெற்றியைத் தேடித் தந்தார்.", "images": [{"image_url": "https://cassette.sphdigital.com.sg/image/tamilmurasu/adba7a36fd39cd86c4fdfa8d3e7d16ad2ef6da24382c381e7096af11dc3365d6?w=825", "alt_text": "403194fb-ad28-41af-9ff6-8ccf27739dbe", "caption": "எதிரணி வீரர் அனுப்பிய பந்தை வில்லாவின் டிரெசகே லாவகமாக கோலாக்கினார். படம்: ஏஎஃப்பி -"}]}
{"article_url": "https://tamilmurasu.com.sg/singapore/story20200130-39544.html", "site_title": "'திறமையை முழுமையாக வளர்க்க அனைவருக்கும் வாய்ப்பளிக்கவும்'", "publish_date": "2020-01-30", "content": "'திறமையை முழுமையாக வளர்க்க அனைவருக்கும் வாய்ப்பளிக்கவும்'\n\n30 Jan 2020 - 6:10 am\n\n2\n\nmins read\n\nஈடன் சென்டரருக்கு வருகைபுரிந்த அதிபர் ஹலிமா யாக்கோப் அங்கு பயிற்சி பெறும் 32 வயது திரு ஜேம்ஸ் கோர் வெங்காயம் வெட்டுவதைப் பார்வையிடுகிறார். பாதிப்படையக் கூடியவர் தங்கள் திறமைகளை வளர்க்க கூடுதல் வாய்ப்புகள் வழங்கப்பட வேண்டும் என்றார் அதிபர். படம்: தொடர்பு, தகவல் அமைச்சு -\n\nஅனைவரையும் உள்ளடக்கிய சமுதாயம் உண்மையில் இருக்க வேண்டுமாயின் பாதிப்படையக்கூடியவர்கள், வசதிகுறைந்தவர்கள் ஆகியோர் தங்கள் திறமைகளை முழுமையாக வளர்க்க வாய்ப்பு அளிக்கப்பட வேண்டும் என்று அதிபர் ஹலிமா யாக்கோப் தமது ஃபேஸ்புக்கில் நேற்று பதிவிட்டார்.\n\nஅவர் நேற்று காலை கிளமெண்டியில் உள்ள பெரியவர்களுக்கான ஈடன் சென்டருக்குச் சென்றிருந்தார். மிதமான, மிக மோசமான ஆட்டிசம் ஸ்பெக்ட்ரம் குறைபாடு கொண்ட பெரியவர்களுக்கு அந்த நிலையம் பயிற்சி, ஆதரவு ஆகியவற்றை வழங்குகிறது.\n\nசமுதாயத்துடன் ஒத்துப்போகும் வாழ்க்கைமுறை, சுகாதாரம், தொழில், பயிற்சி மற்றும் திறன் ஆகியவற்றில் அவர்களுக்கு அங்கு பயிற்சி அளிக்கப்படுகிறது. ஆட்டிசம் நோயால் பாதிக்கப்பட்டுள்ள பெரியவர்களுக்கும் அவர்களது குடும்பத்தாருக்கும் தரமான, நீண்டகால பலன்களை ஏற்படுத்திக் கொடுக்க நிலையம் விழைகிறது.\n\n\"ஆட்டிசம் குறைபாட்டால் பாதிக்கப்பட்டோருக்கு ஏதுவான சூழலுடன் ஒவ்வொருவரின் தேவைக்கு ஏற்ப சமுதாய, பொழுதுபோக்கு, வேலை ஆகியவை தொடர்பான நடவடிக்கைகளை நிலையம் வழங்குவதைப் பார்த்து மகிழ்ச்சி அடைகிறேன். மிக மோசமான ஆட்டிசம் ஸ்பெக்ட்ரம் குறைபாடு இருப்பவர்களுக்கு வேலையில் நீடிக்க முடியாத நிலை ஏற்படுகிறது. அவர்களில் சிலர் தொழில் பயிற்சித் திட்டங்களில் ஈடுபடுவதைப் பார்க்கும்போது மகிழ்ச்சியாக இருக்கிறது,\" என்றார் அதிபர் ஹலிமா.\n\n'லேசர் கட்டிங்' முறை இயந்திரத்தைப் பயன்படுத்த ஒரு மாதத்துக்கு மேலாகப் பயிற்சி செய்த 20 வயது திரு டேவின் யேப், தாம் கற்ற திறனைக் கொண்டு அதிபர் ஹலிமாவுக்கு அவர் பெயர் பொறிக்கப்பட்ட மரத்தகடைப் பரிசாகக் கொடுத்தார்.\n\nபதனிடப்பட்ட விலங்கு தோலைத் தைக்க கற்றுக்கொள்ளும் 23 வயது திரு ஜோஷ்வா இங், சொந்தமாக சமைக்க கற்றுக் கொள்ளும் 32 வயது திரு ஜேம்ஸ் கோர் ஆகியோரையும் அதிபர் சந்தித்தார்.\n\n\"இத்தகையோருக்கு ஆதரவு வழங்க மேலும் அதிகமான அமைப்புகளும் தனிநபர்களும் பங்களிக்க வேண்டும் என நான் விரும்புகிறேன். இவ்வாறு பாதிக்கப்பட்டிருப்பவர்கள் அர்த்தமுள்ள, கௌரவமிக்க வாழ்க்கையை வாழ உதவ வேண்டும்,\" என்றார் அதிபர் ஹலிமா.\n\nஆட்டிசம் குறைபாட்டால் பாதிக்கப்பட்டிருக்கும் பெரியவர்களுடன் மிக அணுக்கமாகச் செயல்படும் நிலையத்தின் பயிற்றுவிப்பாளர்களையும் ஊழியர்களையும் அதிபர் சந்தித்தார்.", "images": [{"image_url": "https://cassette.sphdigital.com.sg/image/tamilmurasu/cc4df8b0f20f3e541b27ec410671000d4edf6d054c674ea5e120cd834227f079?w=825", "alt_text": "fe9e40cf-dfcd-470b-9098-eaf18c86fa3f", "caption": "ஈடன் சென்டரருக்கு வருகைபுரிந்த அதிபர் ஹலிமா யாக்கோப் அங்கு பயிற்சி பெறும் 32 வயது திரு ஜேம்ஸ் கோர் வெங்காயம் வெட்டுவதைப் பார்வையிடுகிறார். பாதிப்படையக் கூடியவர் தங்கள் திறமைகளை வளர்க்க கூடுதல் வாய்ப்புகள் வழங்கப்பட வேண்டும் என்றார் அதிபர். படம்: தொடர்பு, தகவல் அமைச்சு -"}]}
{"article_url": "https://tamilmurasu.com.sg/singapore/story20200130-39548.html", "site_title": "பொதுச் சேவை ஆணையத்தின் புது துணைத் தலைவர் நியமனம்", "publish_date": "2020-01-30", "content": "பொதுச் சேவை ஆணையத்தின் புது துணைத் தலைவர் நியமனம்\n\n30 Jan 2020 - 6:10 am\n\n1\n\nmins read\n\nபொதுச் சேவை ஆணையத்தின் புதிய துணைத் தலைவராகப் பொறுப்பேற்ற திருவாட்டி சுவா சோக் கூன். படம்: சிங்டெல் -\n\nபொதுச் சேவை ஆணையத்தின் புதிய துணைத் தலைவராக திருவாட்டி சுவா சோக் கூன் நியமிக்கப்பட்டுள்ளதாகப் பிரதமர் அலுவலகம் நேற்று அறிவித்தது.\n\nஆணையத்தின் உறுப்பினராகவும் துணைத் தலைவராகவும் 62 வயது திருவாட்டி சுவா தமது பணியை நேற்று தொடங்கினார்.\n\nபொதுச் சேவை ஆணையத்தின் முதல் பெண் துணைத் தலைவர் எனும் பெருமை இவரைச் சேரும்.\n\nஇவர் ஆணையத்தின் இரண்டாவது துணைத் தலைவராவார்.\n\nஆணையத்தின் இன்னொரு துணைத் தலைவரான 73 வயது திரு குவா சோங் செங்குடன் இணைந்து திருவாட்டி சுவா செயல்படுவார். திருகுவா சிங்கப்பூர் டெக்னோலஜிஸ் என்ஜினியரிங்கின் தலைவருமாவார்.\n\nபொதுச் சேவை ஆணையத்தின் தலைவர் 65 வயது திரு லீ சூ யாங்.\n\nதிருவாட்டி சுவா சிங்டெல் குழும நிர்வாக அதிகாரியுமாவார்.\n\nஇவர் சிங்டெல், பார்தி ஏர்டெல், பார்தி டெலிகோம், தற்காப்பு அறிவியல், தொழில்நுட்ப ஆணையம், கேப் விஸ்டா, சிங்டெல் குழுமத்தின் முக்கிய துணை நிறுவனங்கள் ஆகியவற்றின் இயக்குநர் சபைகளின் உறுப்பினருமாவார்.\n\nபொதுச் சேவை ஆணையத்தில் 11 ஆண்டுகள் சேவையாற்றிய திரு ரிச்சர்ட் ஆர் மெக்னஸ் நேற்று ஓய்வு பெற்றார்.\n\nபொதுச் சேவை ஆணையத்தில் 30 ஆண்டுகள் சேவையாற்றிய 79 வயது திரு டான் யாம் பின் நாளை ஓய்வு பெறுகிறார்.\n\nஇவர் ஆணையத்தின் துணைத் தலைவராக கிட்டத்தட்ட 10 ஆண்டுகளாகச் சேவையாற்றினார்.", "images": [{"image_url": "https://cassette.sphdigital.com.sg/image/tamilmurasu/176158339a23606f8878560f55d4bcc636116be2a9bc2b69755a8f1baa3164a6?w=825", "alt_text": "acffca0f-f2ee-4cd9-9038-5102eef7e454", "caption": "பொதுச் சேவை ஆணையத்தின் புதிய துணைத் தலைவராகப் பொறுப்பேற்ற திருவாட்டி சுவா சோக் கூன். படம்: சிங்டெல் -"}]}
{"article_url": "https://tamilmurasu.com.sg/cinema/story20200130-39517.html", "site_title": "அனுஷ்காவைத் தவிர்த்த பிரபாஸ்", "publish_date": "2020-01-30", "content": "அனுஷ்காவைத் தவிர்த்த பிரபாஸ்\n\n30 Jan 2020 - 6:10 am\n\n1\n\nmins read\n\nஅனுஷ்காவுடன் இணைந்து நடிக்க பிரபாஸ் மறுத்துவிட்டதாக ஒரு தகவல் வெளியாகி உள்ளது. படம்: ஊடகம் -\n\n'பாகுபலி' வெற்றிக்குப் பிறகு நடிகர் பிரபாசும் அனுஷ்காவும் மீண்டும் இணைந்து நடிக்க வாய்ப்புள்ளதா என்று ரசிகர்கள் தொடர்ந்து கேட்டு வருகின்றனர்.\n\nநல்ல கதை அமைந்தால் இணைந்து நடிப்போம் என்று இருவரும் கூறிவந்த நிலையில், அனுஷ்காவுடன் ஜோடி சேர பிரபாஸ் மறுத்துவிட்டதாக ஒரு தகவல் வெளியாகி உள்ளது.\n\n'சாஹோ' படத்திற்குப் பிறகு ராதாகிருஷ்ணகுமார் இயக்கத்தில் நடித்து வருகிறார் பிரபாஸ். இதில் அவருக்கு ஜோடியாக பூஜா ஹெக்டே நடிக்கிறார்.\n\nஇந்நிலையில் பூஜாவுக்கு முன்னதாக அனுஷ்காவைத்தான் ஒப்பந்தம் செய்ய திட்டமிட்டிருந்தாராம் ராதாகிருஷ்ணகுமார். ஆனால் பிரபாஸ், அனுஷ்காவை இணைத்து பல்வேறு கிசுகிசுக்கள் பரவியதால் அனுஷ்காவுக்குப் பதில் வேறு நடிகையை தேர்வு செய்யும்படி பிரபாஸ் கேட்டுக்கொண்டாராம்.\n\nஇதையடுத்தே பூஜாவை ஒப்பந்தம் செய்துள்ளனர். இந்தத் தகவல் இப்போதுதான் தெரிய வந்துள்ளது.", "images": [{"image_url": "https://cassette.sphdigital.com.sg/image/tamilmurasu/60933f3d319d1aabc49711620479faded131bdf24aeac7f6e320424464591780?w=825", "alt_text": "97508f2b-034d-420b-b694-ba5b28a4fb4b", "caption": "அனுஷ்காவுடன் இணைந்து நடிக்க பிரபாஸ் மறுத்துவிட்டதாக ஒரு தகவல் வெளியாகி உள்ளது. படம்: ஊடகம் -"}]}
{"article_url": "https://tamilmurasu.com.sg/world/story20200130-39528.html", "site_title": "கொரோனா கிருமி: முகக்கவசங்கள் ஏற்றுமதிக்கு தைவான் தற்காலிகத் தடை", "publish_date": "2020-01-30", "content": "கொரோனா கிருமி: முகக்கவசங்கள் ஏற்றுமதிக்கு தைவான் தற்காலிகத் தடை\n\n30 Jan 2020 - 6:10 am\n\n2\n\nmins read\n\nதைவானில் எட்டாவது வூஹான் தொற்றுச் சம்பவம் உறுதி செய்யப்பட்டதைத் தொடர்ந்து அங்கு முகக்கவசங்களுக்கான தேவை அதிகரித்துள்ளது. அதனையடுத்து அந்நாடு முகக்கவசங்களை ஏற்றுமதி செய்வதற்குத் தற்காலிகத் தடை விதித்துள்ளது. படம்: இபிஏ  -\n\nதைப்பே: உலகெங்கிலும் உள்ள மக்கள் கொரோனா கிருமித்தொற்றில் இருந்து தங்களைக் காப்பாற்றிக்கொள்ள முகக்கவசங்களை வாங்கி சேர்த்து வைத்துக்கொள்கின்றனர்.\n\nஇணைய வர்த்தகம், கடைகளில் இருந்து மக்கள் தங்களுக்கு தேவையான முகக்கவசங்களை வாங்க முற்படுகின்றனர்.\n\nநேற்றைய நிலவரப்படி அமேசான், அலிபாபா இணையத்தளங்களில் வைரஸ் தடுப்பு முகக்கவசங்கள் விற்றுத் தீர்ந்துவிட்டன.\n\nசீனா, ஹாங்காங், சிங்கப்பூர் நாடுகளில் மக்கள் பல மணி நேரம் வரிசையில் நின்று முககவசங்களை வாங்கிச் செல்வதாக கூறுகிறது 'தி ஸ்ட்ரெய்ட்ஸ் டைம்ஸ்' செய்தி.\n\nவெளிநாடுகளில் வசிக்கும் சீன நாட்டவர்கள் என்95 முகக்கவசங்களை வாங்கி, அவற்றை சீனாவில் இருக்கும் தங்கள் உறவினர்களுக்கு அனுப்புவதாகவும் சிலர் அவற்றை இணையத்தளங்களில் மறு விற்பனை செய்வதாகவும் கூறப்படுகிறது.\n\nஇதற்கிடையே, முகக்கவசங்கள் ஏற்றுமதியை தைவான் அதிகாரிகள் தற்காலிகமாக நிறுத்திவைக்க முடிவு செய்துள்ளது அந்நாட்டில் சர்ச்சையை கிளப்பியுள்ளது.\n\nஇந்த முடிவை விமர்சித்துள்ள தைவான் பிரபலங்கள் சிலர், கொரோனா கிருமித்தொற்றால் பாதிக்கப்பட்டுள்ள மற்ற நாடுகளுக்கு கொஞ்சம் இரக்கம் காட்ட வேண்டும் என்று கூறியுள்ள\n\nனர்.\n\nஆனால் அவர்களது இந்த விமர்சனத்தை சமூக ஊடகவாசிகள் சிலர் சாடியுள்ளனர்.\n\nவூஹான் கிருமித்தொற்று பெருமளவில் பரவத் தொடங்கியது முதல் இங்கு முகக்கவசங்களின் விற்பனை பத்து மடங்கு அதிகரித்துள்ளது.\n\nஇதனால் கடந்த இரண்டு வாரங்களில் பல சில்லறை கடைகளில் முகக்கவசங்கள் விற்றுத் தீர்ந்துவிட்டன.\n\nமேலும் சீனப் புத்தாண்டு விடுமுறை காரணமாக, முககவசங்கள் உற்பத்தி குறைந்ததாலும் இந்த முடிவு எடுக்கப்பட்டதாக தைவான் தலைவர் கடந்த 24ஆம் தேதி கூறினார்.\n\nஇந்நிலையில், தைவானில் எட்டாவது வூஹான் தொற்றுச் சம்பவம் உறுதி செய்யப்பட்டதைத் தொடர்ந்து அங்கு முகக்கவசங்களுக்கான தேவை அதிகரித்துள்ளது.", "images": [{"image_url": "https://tamilmurasu.com.sg/world/story20200130-39528.html?w=825", "alt_text": "9f6eaed9-9d19-4c52-965e-bd963ab6fbec", "caption": "தைவானில் எட்டாவது வூஹான் தொற்றுச் சம்பவம் உறுதி செய்யப்பட்டதைத் தொடர்ந்து அங்கு முகக்கவசங்களுக்கான தேவை அதிகரித்துள்ளது. அதனையடுத்து அந்நாடு முகக்கவசங்களை ஏற்றுமதி செய்வதற்குத் தற்காலிகத் தடை விதித்துள்ளது. படம்: இபிஏ  -"}]}
{"article_url": "https://tamilmurasu.com.sg/tamilnadu/story20200130-39543.html", "site_title": "பெருவுடையார் கோயில் குடமுழுக்கு: தங்கக்கவசங்கள் ஆய்வு", "publish_date": "2020-01-30", "content": "பெருவுடையார் கோயில் குடமுழுக்கு: தங்கக்கவசங்கள் ஆய்வு\n\n30 Jan 2020 - 6:10 am\n\n1\n\nmins read\n\nதஞ்சை பெரியகோயில் என்றழைக்கப்படும் பெருவுடையார் கோயிலில் தங்க முலாம் பூசப்பட்ட கலசத்தை ஆய்வு செய்யும் அதிகாரிகள். படம்: தமிழக ஊடகம் -\n\nதஞ்சாவூா்: தஞ்சாவூா் பெருவுடையார் கோயிலில் குடமுழுக்கு விழாவை முன்னிட்டு தங்கமுலாம் பூசப்பட்ட கலசங்களை வல்லுநா் குழுவினா் ஆய்வு செய்துள்ளனர்.\n\nஇக்கோயிலில் 23 ஆண்டுகளுக்குப் பிறகு பிப்ரவரி 5ஆம் தேதி குடமுழுக்கு விழா நடைபெறுகிறது.\n\nஇதையொட்டி திருப்பணிகள் முழு வேகத்தில் நடைபெற்று வருகின்றன.\n\nஇந்த நிலையில் பெருவுடையாா் சன்னதி கருவறையில் 216 அடி உயரத்தில் உள்ள விமானத்தின் மீது இருந்த 12 அடி உயர பிரம்மாண்டமான கலசத்தை புனரமைப்பு செய்வதற்காக கடந்த மாதம் 5ஆம் தேதி கீழே இறக்கப்பட்டது.\n\nஇதேபோல, அம்பாள், பிள்ளையார், முருகன், வாராஹி, சண்டீகேசுவரா் ஆகிய சன்னதிகளின் கோபுர கலசங்களும் இறக்கப்பட்டன. இதைத்தொடா்ந்து, பாரம்பரிய முறைப்படி இக்கலசங்களைச் சுத்தப்படுத்தி, தங்க முலாம் பூசப்பட்டது.\n\nஇப்பணி நிறைவடைந்ததை தொடா்ந்து கல்பாக்கம் இந்திரா காந்தி அணு ஆய்வு மையத்தின் கதிரியக்கப் பிரிவு தலைவா் வெங்கட்ராமன் தலைமையிலான குழுவினரும் சென்னை இந்திய தொழில்நுட்பக் கழக உலோகவியல் துறை பேராசிரியா் முருகையன் அமிா்தலிங்கம் குழுவினரும் செவ்வாய்க்கிழமை ஆய்வு செய்தனா்.\n\nஇக்குழுவினா் பழைய ஆவணங்களுடன் ஒப்பிட்டு, கலசங்களின் எடையையும் நவீன கருவிகள் மூலம் உலோகத் தன்மையையும் ஆய்வு செய்தனர்.", "images": [{"image_url": "https://cassette.sphdigital.com.sg/image/tamilmurasu/60880743501e69e4448a71889d9f4092daf52e6fc56c334ed58b23ced689fd14?w=825", "alt_text": "f430ab0a-527f-40ec-8ff1-62a9b9d39dc2", "caption": "தஞ்சை பெரியகோயில் என்றழைக்கப்படும் பெருவுடையார் கோயிலில் தங்க முலாம் பூசப்பட்ட கலசத்தை ஆய்வு செய்யும் அதிகாரிகள். படம்: தமிழக ஊடகம் -"}]}
{"article_url": "https://tamilmurasu.com.sg/cinema/story20200130-39519.html", "site_title": "காதலர் தினத்தன்று வெளியீடு காண்கிறது சந்தானத்தின் 'சர்வர் சுந்தரம்'", "publish_date": "2020-01-30", "content": "காதலர் தினத்தன்று வெளியீடு காண்கிறது சந்தானத்தின் 'சர்வர் சுந்தரம்'\n\n30 Jan 2020 - 6:10 am\n\n1\n\nmins read\n\nபிப்ரவரி 14ஆம் தேதி சந்தானம் நடித்த 'சர்வர் சுந்தரம்' படம் வெளியிடப்படும் என்று எதிர்பார்க்கப்படுகிறது. படம்: ஊடகம்  -\n\nசந்தானம் நடிப்பில் உருவாகியுள்ள 'டகால்டி' மற்றும் 'சர்வர் சுந்தரம்' ஆகிய இரு படங்களும் ஒரே சமயத்தில் வெளியீடு கண்டால் தங்க\n\nளுக்கு சிக்கல் ஏற்படும் என விநியோகிப்பாளர்கள் தரப்பில் தெரிவிக்கப்பட்டது. இதையடுத்து 'டகால்டி'யை முதலில் வெளியிடுவது என்றும் அதையடுத்து பிப்ரவரி 14ஆம் தேதி 'சர்வர் சுந்தரம்' படத்தை வெளியிடுவது என்றும் முடிவு செய்யப்பட்டுள்ளது. இந்த ஏற் பாட்டுக்கு இரு படங்களின் தயாரிப்புத் தரப்பும் ஒப்புக்கொண்டுள்ளது. இது தொடர்பாக செய்தியாளர்கள் சந்திப்பில் பேசிய 'டகால்டி' தயாரிப்பாளர் சௌத்ரி, தங்களுக்காக பட வெளியீட்டை ஒத்திவைத்த 'சர்வர் சுந்தரம்' தயாரிப்பாளருக்கு நன்றி தெரிவிப்பதாகக் கூறினார்.", "images": [{"image_url": "https://tamilmurasu.com.sg/cinema/story20200130-39519.html?w=825", "alt_text": "b878da14-ca44-4e04-9510-8f39bcbd0fd0", "caption": "பிப்ரவரி 14ஆம் தேதி சந்தானம் நடித்த 'சர்வர் சுந்தரம்' படம் வெளியிடப்படும் என்று எதிர்பார்க்கப்படுகிறது. படம்: ஊடகம்  -"}]}
{"article_url": "https://tamilmurasu.com.sg/singapore/story20200130-39551.html", "site_title": "அதிபர்: பொய்ச்செய்திகளை, வதந்திகளைப் பரப்ப வேண்டாம்", "publish_date": "2020-01-30", "content": "அதிபர்: பொய்ச்செய்திகளை, வதந்திகளைப் பரப்ப வேண்டாம்\n\n30 Jan 2020 - 6:00 am\n\n2\n\nmins read\n\nவூஹான் கொரோனா கிருமித்தொற்று காரணமாக உலகளாவிய சுகாதார நெருக்கடி மோசமடைந்து வரும் வேளையில் கிருமித்தொற்று தொடர்பான வீண் வதந்திகளையும் பொய்ச்செய்திகளையும் பரப்ப வேண்டாம் என்று அதிபர் ஹலிமா யாக்கோப் சிங்கப்பூரர்களைக் கேட்டுக்கொண்டுள்ளார்.\n\n\"கிருமித் தொற்றைத் தவிர்க்கவும் குடிமக்களைப் பாதுகாக்கவும் அரசாங்கம் ஆன அனைத்து முயற்சிகளையும் எடுத்து வருகிறது. ஆகவே சிங்கப்பூரர்கள் நிலைமையை அமைதியாகக் கண்காணிக்க வேண்டும்,\" என்று திருவாட்டி ஹலிமா நேற்றுக் காலை தமது ஃபேஸ்புக் பக்கத்தில் தெரிவித்தார்.\n\n\"நிலைமை மோசமானால், நமது மருத்துவமனைகளும் சுகாதாரப் பராமரிப்பு ஊழியர்களும் தங்களைத் தயார்ப்படுத்திக்கொள்ளும் பணியில் கடுமையாக உழைக்க வேண்டியிருக்கும்.\n\n\"அனைவரையும் பாதுகாப்பாக வைத்திருக்கும் அவர்களின் இந்தப் பெரிய பொறுப்புக்கு மக்களின் ஆதரவு இன்றியமையாதது,\" என்று அதிபர் ஹலிமா குறிப்பிட்டார்.\n\n\"பொய்ச்செய்திகளையும் வீண் வதந்திகளையும் பரப்பாமல் இருப்பதே, வூஹான் கிருமித்தொற்றைக் கட்டுப்படுத்தும் அரசாங்கத்தின் முயற்சிக்கு மக்களின் பங்களிப் பாக அமையும்.\n\n\"பொய்ச்செய்திகளும் வீண் வதந்திகளும் மக்களிடையே தேவையில்லாத பதற்றத்தையும் பயத்தையும் ஏற்படுத்தக்கூடும்.\n\n\"அது சம்பந்தப்பட்ட அமைப்புகள் கிருமித் தொற்று தொடர்பான தங்கள் பணிகளை விட்டுவிட்டு, பொய்ச்செய்திகளுக்கு விளக்கம் அளிப்பதில் தங்கள் பொன்னான நேரத்தைச் செலவிட வேண்டியிருக்கும்,\" என்றும் திருவாட்டி ஹலிமா விளக்கினார்.\n\nவதந்திகளையும் பொய்ச்செய்திகளையும் உறுதி செய்ய சுகாதார அமைச்சு வூஹான் கிருமித்தொற்று தொடர்பிலான தகவல்கள் அடங்கிய சிறப்பான இணையப் பக்கத்தைத் தொடங்கியுள்ளதைச் சுட்டிய அதிபர், இந்தத் தகவல்களை மட்டும் எடுத்துக்கொள்ளுமாறு சிங்கப்பூரர்களைக் கேட்டுக்கொண்டார்.\n\nவூஹான் கிருமியை, 2003ஆம் ஆண்டில் தோன்றிய சார்ஸ் கிருமியுடன் ஒப்பிட்ட திருவாட்டி ஹலிமா, \"2003ல் இருந்ததைக் காட்டிலும் இப்போது சமூக ஊடகங்கள் அதிக வீரியத்துடன் செயல்படுகின்றன. அதனால் வதந்திகளும் பொய்ச்செய்திகளும் அதிவிரைவாக பரவக்கூடும் அபாயம் உள்ளது.\n\n\"சார்ஸ் நோய் பரவலைச் சமாளித்த அனுபவம் நமக்கிருப்பதால், வூஹான் கிருமித்தொற்றைச் சமாளிக்க நாம் தயார்நிலையில் இருக்கிறோம்.\n\n\"ஆக, இந்த முக்கியமான சூழ்நிலையில் ஒன்றிணைந்து நம்மால் முடிந்த பங்களிப்பை வெளிப்படுத்துவோம். நம்மையும் நமது குடும்பங்களையும் இந்தப் பிரச்சினையிலிருந்து பாதுகாப்போம்,\" என்று அதிபர் ஹலிமா தமது ஃபேஸ்புக்கில் வலியுறுத்தினார்.", "images": []}
{"article_url": "https://tamilmurasu.com.sg/world/story20200130-39531.html", "site_title": "குடியுரிமைத் திருத்தச்சட்டத்திற்கு எதிராக நாடு முழுதும் வலுக்கும் போராட்டங்கள்", "publish_date": "2020-01-30", "content": "குடியுரிமைத் திருத்தச்சட்டத்திற்கு எதிராக நாடு முழுதும் வலுக்கும் போராட்டங்கள்\n\n30 Jan 2020 - 6:00 am\n\n1\n\nmins read\n\nதிருவனந்தபுரம்: குடியுரிமை திருத்தச் சட்டத்தை ரத்து செய்யக்கோரி, நாடு முழுவதும் ஆர்ப்பாட்டங்கள் நீடித்து வருகின்றன.\n\nடெல்லியில் நேற்று முன்தினமும் போராட்டம் நடைபெற்றது. இதில் நூற்றுக்கணக்கானோர் திரளாகப் பங்கேற்று குடியுரிமை திருத்தச் சட்டத்துக்கு எதிராக முழக்கங்கள் எழுப்பினர்.\n\nஇதற்கிடையே, கேரளா சட்டப்பேரவையில் இச்சட்டத்துக்கு எதிராக தீர்மானம் நிறைவேற்றப்பட்டுள்ளது. இதற்கு அம்மாநில ஆளுநர் அதிருப்தி தெரிவித்துள்ளார்.\n\nஇந்நிலையில் கேரள பேரவையின் பட்ஜெட் கூட்டத் தொடர் நேற்று தொடங்கியது. ஆண்டின் முதல் கூட்டம் என்பதால் ஆளுநர் உரையாற்ற வந்தார். எனினும் அவரை அவைக்குள் வரவிடாமல் ஐக்கிய ஜனநாயக முன்னணி எம்எல்ஏக்கள் கடும் அமளியில் ஈடுபட்டனர். பின்னர் அவர்கள் வெளிநடப்பு செய்தனர். இதனால் பரபரப்பு நிலவியது.", "images": []}
{"article_url": "https://tamilmurasu.com.sg/sports/story20200130-39524.html", "site_title": "அரையிறுதிக்கு முன்னேறியது இந்தியா", "publish_date": "2020-01-30", "content": "அரையிறுதிக்கு முன்னேறியது இந்தியா\n\n30 Jan 2020 - 6:00 am\n\n1\n\nmins read\n\nபோட்செப்ஸ்ட்ரூம்: ஆஸ்திரேலிய கிரிக்கெட் அணியை வீழ்த்திய இந்தியா 19 வயதுக்குட்பட்டோருக்கான உலகக் கிண்ணப் போட்டியின் அரையிறுதிக்கு முன்னேறியது.\n\nபூவா தலையா வென்ற ஆஸ்திரேலியா பந்துவீச்சைத் தேர்வு செய்தது.\n\nஇதனையடுத்து இந்திய அணியின் ஜெய்ஸ்வால், சக்சேனா ஆகியோர் தொடக்க வீரர்களாக களம் இறங்கினர். சக்சேனா, திலக் வர்மா அணித் தலைவர் பிரியம் கார்க் உள்ளிட்ட வீரர்கள் குறைந்த ஓட்டங்களுக்கு ஆட்டமிழந்து ஏமாற்றமளித்தனர். இதனால் இந்தியா 54 ஓட்டங்களுக்குள் 3 விக்கெட்டுக்களை இழந்தது.\n\nஇதற்கிடையே, சிறப்பாக விளையாடிய ஜெய்ஸ்வால் 62 ஓட்டங்கள் சேர்த்தார். இவரைத் தவிர அங்கோலேகர் ஆட்டமிழக்காமல் 55 ஓட்டங்கள் சேர்க்க, இந்திய அணி 50 ஓவரில் 9 விக்கெட் இழப்பிற்கு 233 ஓட்டங்கள் சேர்த்தது.\n\nஇதையடுத்து 234 ஓட்டங்கள் எடுத்தால் வெற்றி என்ற இலக்குடன் களமிறங்கிய ஆஸ்திரேலிய அணிக்கு, இந்திய பந்துவீச்சாளர்கள் கடும் சவாலாக பந்து வீசி திணறடித்தனர்.\n\nஇதனால் முதல் ஓவரிலேயே 3 விக்கெட்டுகளைப் பறிகொடுத்தது ஆஸ்திரேலியா.\n\nஅதேசமயம் துவக்க வீரர் சாம் ஃபன்னிங், பதற்றமின்றி நிதானமாக விளையாடி அணியை சரிவில் இருந்து மீட்க போராடினார். ஆனால் 42வது ஓவரில் 3 வீரர்கள் அடுத்தடுத்து ஆட்டமிழந்தனர்.\n\nஇதனால், ஆஸ்திரேலிய அணி 43.3 ஓவர்களில் 159 ஓட்டங்களுக்குச் சுருண்டது. இந்திய அணி 74 ஓட்டங்கள் வித்தியாசத்தில் வெற்றி பெற்று அரையிறுதிக்கு முன்னேறியது.\n\nஇந்தியா தரப்பில் கார்த்திக் தியாகி 4 விக்கெட்டுகளை வீழ்த்தினார். ஆகாஷ் சிங் 3 விக்கெட்டுகள் எடுத்தார்.", "images": []}
{"article_url": "https://tamilmurasu.com.sg/world/story20200130-39525.html", "site_title": "அதிக விலைக்கு முகக்கவசம் விற்ற கடைக்கு அபராதம்", "publish_date": "2020-01-30", "content": "அதிக விலைக்கு முகக்கவசம் விற்ற கடைக்கு அபராதம்\n\n30 Jan 2020 - 6:00 am\n\n1\n\nmins read\n\nபெய்ஜிங்: வூஹான் தொற்று ஏற்படாமல் இருக்க அணியும் முககவசங்களை மிக அதிக விலைக்கு விற்றதாக பெய்ஜிங்கில் உள்ள மருந்துக் கடை ஒன்றுக்கு மூன்று மில்லியன் யுவான் அபராதம் விதிக்கப்பட்டுள்ளது.\n\nசீனாவில் வேகமாக பரவி வரும் கொரோனா வைரசில் இருந்து பாதுகாத்துக்கொள்ளும் பொருட்டு முகமூடிகளின் தேவை அதிகரித்துள்ளது.\n\nஇதையடுத்து முககவசங்கள் அதிக விலைக்கு விற்கப்படுவதாக அளிக்கப்பட்ட புகார்களையடுத்து அரசு அதிகாரிகள் விலை சரிபார்ப்பு பணியில் ஈடுபட்டனர்.\n\nஅப்போது இணையத்தில் விற்கப்படும் விலையைவிட என்95 முககவசங்களை ஆறு மடங்கு அதிக விலைக்கு விற்ற பெய்ஜிங் ஜிமின் கன்டாய் என்ற மருந்துக் கடைக்கு மூன்று மில்லியன் யுவான் (590,000 சிங்கப்பூர் வெள்ளி) அப ராதம் விதிக்கப்பட்டுள்ளது.\n\nஅதுபோல் தரக்குறைவான முககவசங்களை விற்ற மற்றோர் கடையை மூடவும் அவர்கள் உத்த ரவிட்டனர்.\n\nகடந்த 6 நாட்களில் அதிக விலைக்கு மருத்துவ பாதுகாப்பு உபகரணங்களை விற்றதாக 31 புகார்கள் பதிவாகியுள்ளதாக அரசு அதிகாரிகள் தெரிவித்துள்ளனர்.", "images": []}
{"article_url": "https://tamilmurasu.com.sg/singapore/story20200130-39549.html", "site_title": "சீனாவுக்குச் சென்ற பிசிஎஃப் அமைப்பின் 200 பேர் கட்டாய விடுப்பில் செல்ல உத்தரவு", "publish_date": "2020-01-30", "content": "சீனாவுக்குச் சென்ற பிசிஎஃப் அமைப்பின் 200 பேர் கட்டாய விடுப்பில் செல்ல உத்தரவு\n\n30 Jan 2020 - 6:00 am\n\n2\n\nmins read\n\nசீனாவுக்குச் சென்று திரும்பியுள்ள மக்கள் செயல் கட்சி சமூக அறநிறுவனத்தின் (பிசிஎஃப்) 7,500 பாலர் பள்ளி மாணவர்கள் மற்றும் மூத்தோர் பராமரிப்பு ஊழியர்களில் 200க்கு மேற்பட்டோர் கட்டாய 14 நாள் விடுப்பில் செல்லுமாறு உத்தரவிடப்பட்டுள்ளது.\n\nஇது பிசிஎஃப் அமைப்பின் மாணவர்களுக்கும் மூத்த குடிமக்களுக்கும் பொருந்தும் என்று அதன் துணை தலைமை நிர்வாக அதிகாரி திருவாட்டி டான் ஜீ லீ நேற்று தெரிவித்தார்.\n\nவூஹான் கிருமித்தொற்றைக் கட்டுப்படுத்தும் அரசாங்க முயற்சியின் தொடர்பில் இந்நடவடிக்கை எடுக்கப்பட்டுள்ளது.\n\nஅதன்படி, சுகாதாரப் பராமரிப்பு, கல்வி, முதியோர் பராமரிப்பு ஆகிய துறைகளைச் சேர்ந்தவர்கள் சீனாவுக்குச் சென்று திரும்பியிருந்தால், அவர்கள் 14 நாள் கட்டாய விடுப்பில் செல்ல வேண்டும் என்று அரசாங்கம் கடந்த செவ்வாய்க்கிழமை அறிவித்திருந்தது.\n\n\"பிசிஎஃப் ஸ்பார்க்கல்டாட்ஸ், பிசிஎஃப் ஸ்பார்க்கல் கேர் ஆகியவற்றைச் சேர்ந்த பிள்ளைகள், முதியோர், ஊழியர்கள் ஆகியோர் இம்மாதம் 14ஆம் தேதி முதல் கடந்த 14 நாட்களுக்குள் சீனாவுக்குச் சென்று திரும்பியிருந்தால் அவர்கள் இந்தப் புதிய உத்தரவால் பாதிக்கப்படுவார்கள்.\n\n\"பாதிக்கப்பட்ட பிசிஎஃப் ஊழியர்கள், பிசிஎஃப் அமைப்பின் பாலர் பள்ளி, முதியோர் பராமரிப்பு நிலையங்களில் உள்ள மொத்த ஊழியர் எண்ணிக்கையில் மூன்று விழுக்காடுதான்,\" என்று திருவாட்டி டான் விவரித்தார்.\n\nபிசிஎஃப் நிலையங்களின் எல்லா ஊழியர்கள், பிள்ளைகள், முதியோர் தங்களின் எதிர்வரும் பயண ஏற்பாடுகள் பற்றியும் தெரிவிக்க வேண்டும்.\n\nபிசிஎஃப் ஸ்பார்க்கல்டாட்ஸ், பிசிஎஃப் ஸ்பார்க்கல் கேர் நிலையங்களில் நாள் ஒன்றுக்கும் மூன்று முறை சுகாதாரப் பரிசோதனைகள் நடத்தப்பட வேண்டும் என்றும் அவற்றின் நிர்வாகத்தினருக்குக் கூறப்பட்டு உள்ளது என்றும் திருவாட்டி டான் சொன்னார்.\n\n\"உடல்நலமில்லாத பிள்ளைகளையும் முதியோரையும் அவர்களின் குடும்பத்தினர் நிலையத்திலிருந்து அழைத்துச் சென்று மருத்துவரிடம் காட்ட வேண்டும் என்று அறிவுறுத்தப்பட்டுள்ளது.\n\n\"அவர்களின் உடல் நலம் முழுமையாகத் தேறியவுடன்தான் அவர்கள் நிலையத்துக்குத் திரும்ப வேண்டும்,\" என்றும் திருவாட்டி டான் கூறினார்.", "images": []}
{"article_url": "https://tamilmurasu.com.sg/tamilnadu/story20200130-39541.html", "site_title": "சென்னையில் பேரணி, போராட்டம் நடத்த தடை", "publish_date": "2020-01-30", "content": "சென்னையில் பேரணி, போராட்டம் நடத்த தடை\n\n30 Jan 2020 - 6:00 am\n\n1\n\nmins read\n\nசென்னை: சென்னை மாநகர எல்லைக்குட்பட்ட எந்த இடத்திலும் பேரணியோ, போராட்டமோ நடத்துவதற்கு அனுமதி கிடையாது என்று சென்னை மாநகர காவல் ஆணையர் ஏ.கே.விஸ்வநாதன் அறிவித்துள்ளார்.\n\nஇந்தத் தடை உத்தரவு பிப்ரவரி 2ஆம் தேதி மாலை ஆறு மணி வரை அமலில் இருக்கும் என்றும் அதுவரை யாருக்கும் போராட்டம், ஆர்ப்பாட்டம், பொதுக்கூட்டம் நடத்த காவல்துறை தரப்பில் அனுமதி வழங்கப்படாது என்றும் அவர் கூறியுள்ளார். குடியுரிமை சட்டத்துக்கு எதிராக மீண்டும் போராட்டங்கள் விஸ்வரூபம் எடுத்து வரும் நிலையில் காவல்துறையின் இந்தத் திடீர் அறிவிப்பு வெளியாகியுள்ளது.", "images": []}
{"article_url": "https://tamilmurasu.com.sg/lifestyle/story20200130-39523.html", "site_title": "பொன் சுந்தரராசுவின் தன்வரலாற்று நூல் வெளியீடு", "publish_date": "2020-01-30", "content": "பொன் சுந்தரராசுவின் தன்வரலாற்று நூல் வெளியீடு\n\n30 Jan 2020 - 6:00 am\n\n1\n\nmins read\n\nதிரு பொன் சுந்தரராசுவின் 'முதன்மையாசிரியர் என் வாழ்க்கைப் பயணம்' என்னும் நூல், சிங்கப்பூர்த் தமிழ் எழுத்தாளர் கழகத்தின் ஏற்பாட்டில் வரும் பிப்ரவரி மாதம் 1ஆம் தேதி சனிக்கிழமை பிற்பகல் 4.00 மணி முதல் 6.00 மணிவரை வெளியீடு காணவிருக்கிறது.\n\nஇது ஒரு தன்வரலாற்று நூல். ஆங்கிலத்தில் இப்புத்தகம் எழுதப்பட்டிருக்கிறது. கல்வி கற்றல், ஆசிரியர் தொழில், இலக்கியப் பங்களிப்பு, பொதுத்தொண்டு முதலிய துறைகளில் அவர் சந்தித்த சிரமங்கள், எதிர்கொண்ட சவால்கள் ஆகியவற்றை இந்நூல் உள்ளடக்கியுள்ளதாகத் திரு பொன் சுந்தரராசு கூறுகிறார்.\n\nநிகழ்ச்சிக்குச் சிறப்பு விருந்தினராக முன்னாள் நியமன நாடாளுமன்ற உறுப்பினர் திரு ஆர் தினகரன் கலந்துகொள்கிறார். பொதுக்கொள்கை ஆய்வுக் கழகத்தின் சார்புநிலைப் பேராசிரியர் திரு K கேசவபாணி முதன்மை உரையாற்றுகிறார். சிங்கப்பூர் தேசிய பல்கலைக்கழகத்தின் இலக்கியப் பிரிவின் தலைவர் டா்கடர் சித்ரா சங்கரன் வாழ்த்துரையும் சிங்கப்பூர்த் தமிழ் எழுத்தாளர் கழகத்தின் துணைத்தலைவர் திரு நா ஆண்டியப்பன் நூல் கருத்துரையும் வழங்குவார்கள்.\n\nஇடம்: தேசிய நூலக வாரியம், B1 Programme Zone, 100 விக்டோரியா ஸ்திரீட், சிங்கப்பூர் 188064.", "images": []}
{"article_url": "https://tamilmurasu.com.sg/tamilnadu/story20200130-39538.html", "site_title": "'கொரோனா' தொற்றுநோய்க்கு மூலிகை மருந்து சிகிச்சை", "publish_date": "2020-01-30", "content": "'கொரோனா' தொற்றுநோய்க்கு மூலிகை மருந்து சிகிச்சை\n\n30 Jan 2020 - 6:00 am\n\n1\n\nmins read\n\nசென்னை: 'கொரோனா' தொற்றுநோய்க்கு மூலிகை மருந்து மூலம் சிகிச்சை அளிக்க முடியும் என்று சென்னை அரும்பாக்கத்தைச் சேர்ந்த ரத்னா சித்த மருத்துவ மனையின் சித்த மருத்துவர் தணிகாசலம் தெரிவித்துள்ளார்.\n\nசெய்தியாளர்களுக்கு அவர் அளித்த நேர்காணலின் காெணாளி கடந்த சில நாட்களாக சமூக ஊடகங்களில் வலம் வந்துகொண்டிருக்கிறது. அதில், தொற்றுக் கிருமியால் ஏற்படும் காய்ச்சலையும் அதனால் ஏற்படும் பாதிப்புகளையும் இயற்கை மருந்தால் கட்டுப்படுத்த முடியும் என்று அவர் கூறியுள்ளார்.\n\n\"நாங்கள் மூலிகைகளின் சாறில் இருந்து ஒரு மருந்தை உருவாக்கியுள்ளோம். எந்த வகையான வைரஸ் காய்ச்சலையும் குணப்படுத்துவதற்கும் நாங்கள் தயாரித்த மூலிகைச் சாறு மிகவும் பயனுள்ளதாக இருக்கிறது. 'கொரோனா' தொற்றுநோயையும் மூலிகை மருந்தால் கட்டுப்படுத்த முடியும். எங்கள் மருந்துகளை எடுத்துக்கொண்டால் கிருமியால் ஏற்படும் தொற்று நோய்களுக்கு 24-40 மணி நேரத்தில் சிகிச்சையளிக்க முடியும். கொரோனா தொற்று நோயால் உடல் உறுப்புகள் செயலிழக்கின்றன. இதற்கு சிகிச்சையளிக்க எங்களுடைய மருந்து ஆற்றல்மிக்கது என்பதை உலக சுகாதார நிறுவனத்துக்கும் சீன அரசாங்கத்துக்கும் தெரிவிக்க விரும்புகிறோம்,\" என்று திரு தணிகாசலம் குறிப்பிட்டார்.\n\nஇதற்கிடையே அந்த மருந்தை ஆய்வு செய்து, அந்த மருந்தால் கொரோனா கிருமியைக் கட்டுப்படுத்த இயலுமா என்பதைப் பற்றி தமிழக அரசு ஆராய்ந்து வருவதாக ஊடகங்கள் தெரிவிக்கின்றன.", "images": []}
{"article_url": "https://tamilmurasu.com.sg/india/story20200130-39532.html", "site_title": "பாஜக ஆட்சியில் நாட்டின் கடன் சுமை அதிகரித்துவிட்டதாக காங்கிரஸ் புகார்", "publish_date": "2020-01-30", "content": "பாஜக ஆட்சியில் நாட்டின் கடன் சுமை அதிகரித்துவிட்டதாக காங்கிரஸ் புகார்\n\n30 Jan 2020 - 6:00 am\n\n1\n\nmins read\n\nபுதுடெல்லி: இந்தியாவின் கடன் சுமை வெகுவாக அதிகரித்துள்ளதாக காங்கிரஸ் கட்சி குற்றம் சாட்டியுள்ளது.\n\nமத்தியில் உள்ள பாரதிய ஜனதா அரசின் தோல்வி காரணமாக இந்திய மக்கள் பெரும் கடனைச் சுமக்க வேண்டுமா? என அக்கட்சி கேள்வி எழுப்பி உள்ளது.\n\nநேற்று முன்தினம் டெல்லியில் செய்தியாளர்களிடம் பேசிய காங்கிரஸ் கட்சியின் பொதுச்செயலர் கவுரவ் வல்லப், கடன் பிரச்சினைக்குப் பிரதமரும் நிதியமைச்சரும் எதிர்வரும் நிதிநிலை அறிக்கையில் தீர்வு காண வேண்டும் என வலியுறுத்தினார்.\n\n\"கடந்த 2014ஆம் ஆண்டு மார்ச் மாதம் நாட்டின் கடன் ரூ.53.11 லட்சம் கோடியாக இருந்தது. இப்போது அது ரூ.91.01 லட்சம் கோடியாக உயர்ந்துள்ளது. அதாவது, கடன் ரூ.37.9 லட்சம் கோடி அதிகரித்துள்ளது. இது 71.36 விழுக்காடு உயர்வு ஆகும்.\n\n\"ஒவ்வொரு தனிநபர் மீதான கடன் விகிதாசாரம், மொத்த உள்நாட்டு உற்பத்தியில் 5.3 விழுக்காடாக இருந்தது, இப்போது இரு மடங்காக (10.3 விழுக்காடு) உயர்ந்துள்ளது. இது மிகுந்த கவலைக்குரிய விஷயம்,\" என்று கவுரவ் வல்லப் புள்ளிவிவரங்களைச் சுட்டிக்காட்டினார்.\n\nபாரதிய ஜனதா ஆட்சியில் தனி நபர் வருமானம் உயரவில்லை என்றும், வேலை வாய்ப்புகள் அதிகரிக்கவில்லை என்றும் குறிப்பிட்ட அவர், இதேபோல் கடன் உயர்ந்தால் நாட்டு மக்கள் எப்படி இந்த கடன் சுமையைத் தாங்குவார்கள் எனக் கேள்வி எழுப்பினார்.", "images": []}
{"article_url": "https://tamilmurasu.com.sg/tamilnadu/story20200130-39539.html", "site_title": "'கடவுச் சீட்டு, விசா இல்லாமல் நேப்பாளத்தைச் சுற்றி வரலாம்'", "publish_date": "2020-01-30", "content": "'கடவுச் சீட்டு, விசா இல்லாமல் நேப்பாளத்தைச் சுற்றி வரலாம்'\n\n30 Jan 2020 - 6:00 am\n\n1\n\nmins read\n\nதிருச்சி: தமிழகம் உட்பட தென் மாநில சுற்றுலா பயணிகளை ஈர்க்கும் வகையில் கடவுச் சீட்டு, விசா இல்லாத வகையில் சிறப்புச் சுற்றுலாத் திட்டங்கள் நேப்பாளத்தில் செயல்படுத்தப்படுவதாக நேப்பாளச் சுற்றுலா வாரிய முதன்மை மேலாளா் சுனில் சா்மா தெரிவித்துள்ளார்.\n\nசெவ்வாய்க் கிழமை திருச்சியில் பேசிய நேப்பாள சுற்றுலா வாரிய முதன்மை மேலாளா் சுனில் சா்மா, காண்பதற்கு ஏராளமான சுற்றுலாத் தலங்கள் நேப்பாளத்தில் இருப்பதாக தெரிவித்தார்.\n\n\"குறிப்பாக புத்தா் பிறந்த இடமான லும்பினி, போக்ஹரா, தேசிய பூங்காக்கள், 'ஸ்கை டைவிங்', 'ஜங்கிள் சஃபாரி', 'ராக் கிளைம்பிங்', 'மவுன்டெய்ன் பைக்கிங்', யானை போலோ போன்ற சாகச விளையாட்டுக்கள் நேப்பாளத்தில் நிறைந்துள்ளன. இந்தியாவில் இருந்து நேப்பாளத்தின் சுற்றுச்சூழல், கலாசாரம் ஆகியவை சுற்றுலா பயணிகளை அதிகளவில் கவா்ந்துள்ளன. எனவேதான் ஆண்டுக்காண்டு சுற்றுலா வருவோர் அதிகரித்து வருகின்றனா். நேப்பாளம் தனிநாடு என்றாலும் அங்கு விசா இல்லாமல் நுழையும் சிறப்பு வசதி செய்யப் பட்டுள்ளது. கடவுச் சீட்டு இருந்தாலும் இல்லாவிட்டாலும் பரவாயில்லை. கடவுச்சீட்டுக்குப் பதிலாக தேசிய அடையாள அட்டை அல்லது இந்திய தோ்தல் ஆணைய அடையாள அட்டைகளை காண்பித்தாலே நேப்பாளத்தில் எங்கு வேண்டுமானாலும் செல்ல முடியும்,\" என்று திரு சுனில் சர்மா குறிப்பிட்டார்.", "images": []}
{"article_url": "https://tamilmurasu.com.sg/india/story20200130-39534.html", "site_title": "ஆந்திரா: வீடு தேடி வரும் ஓய்வூதியம்", "publish_date": "2020-01-30", "content": "ஆந்திரா: வீடு தேடி வரும் ஓய்வூதியம்\n\n30 Jan 2020 - 6:00 am\n\n1\n\nmins read\n\nஅமராவதி: ஆந்திராவில் வீடு தேடி வரும் ஓய்வூதியத் திட்டத்தின் மூலம் 54 லட்சத்து 64 ஆயிரம் பேர் பயனடைவர் என அம்மாநில முதல்வர் ஜெகன்மோகன் ரெட்டி தெரிவித்துள்ளார். சமூகப் பாதுகாப்புத் திட்டங்களின் மூலம் இந்த ஓய்வூதியம் வழங்கப்படுகிறது. இதையடுத்து ஏழைகளுக்கு வீட்டு மனைப்பட்டா வழங்கும் திட்டத்தையும் பிப்ரவரி 1ஆம் தேதி முதல் அமல்படுத்துகிறது ஆந்திர அரசு.", "images": []}
{"article_url": "https://tamilmurasu.com.sg/world/story20200130-39529.html", "site_title": "பாகிஸ்தானில் கோயிலை சேதப்படுத்திய சிறுவர்கள் கைது", "publish_date": "2020-01-30", "content": "பாகிஸ்தானில் கோயிலை சேதப்படுத்திய சிறுவர்கள் கைது\n\n30 Jan 2020 - 6:00 am\n\n1\n\nmins read\n\nகராச்சி: இந்துக் கோயில் ஒன்றை சேதப்படுத்திய சிறுவர்களை பாகிஸ்தான் போலிசார் கைது செய்துள்ளனர்.\n\nசிந்து மாகாணம், சாக்ரோ பகுதியில் உள்ள ஓர் இந்து கோவிலை சேதப்பத்தியதாக கைதான 12 முதல் 15 வயதுக்குட்பட்ட 4 சிறுவர்களி\n\nடம் போலிசார் விசாரணை நடத்தினர்.\n\nஅப்போது கோவில் உண்டி\n\nயலில் உள்ள பணத்தைத் திருடுவதற்காக கோவிலைச் சேதப்படுத்தியதாக அவர்கள் தெரிவித்தனர். இதற்கிடையே, கோவிலைச் சேதப்படுத்தி யவர்கள் 'தெய்வ நிந்தனை' செய்ததாகக்கூறி அவர்கள் மீது கடுமையான நடவடிக்கை எடுக்கும்படி சிந்து மாகாண சிறுபான்மை துறை அமைச்சர் அரிராம் லால் கேட்டுக் கொண்டு இருக்கிறார்.\n\n\"சாக்ரோ அமைதிக்கு பெயர் பெற்ற நகரமாகும். இதுபோன்ற சம்பவங்களை ஒருபோதும் அனுமதிக்க முடியாது. இங்கு சமூக நல்லிணக்கத்தை சீர்குலைத்து மத கலவரத்தை தூண்டும் முயற்சியில் சில சமூக விரோ திகள் ஈடுபட்டு உள்ளனர்,\" என்றும் அவர் சொன்னார்.", "images": []}
{"article_url": "https://tamilmurasu.com.sg/tamilnadu/story20200130-39540.html", "site_title": "சீமான்: நானும் தீவிரவாதிதான்; பயங்கரவாதியல்ல", "publish_date": "2020-01-30", "content": "சீமான்: நானும் தீவிரவாதிதான்; பயங்கரவாதியல்ல\n\n30 Jan 2020 - 6:00 am\n\n1\n\nmins read\n\nமதுரை: சீமான் தானும் ஒரு தீவிரவாதி என்று கூறியுள்ளார். செவ்வாய்க்கிழமை அன்று மதுரையில் பழனி பாபாவின் 23ஆம் ஆண்டு நினைவு நாள் பொதுக்கூட்டம் நடைபெற்றது.\n\nஇதில் கலந்துகொண்டு பேசிய சீமான், \"பழனிபாபா ஒரு தீவிரவாதி; பயங்கரவாதி அல்ல. தீவிரவாதத்திற்கும் பயங்கரவாதத்திற்கும் உள்ள வேறுபாட்டை புரிந்து கொள்ள வேண்டும். ஒரு கருத்தை தீவிரமாக முன் வைப்பவர்கள் தீவிரவாதிகள். நானும் தீவிரவாதிதான். ஆனால் அந்தக் கருத்தை எதிர்கொள்ள முடியாமல் கத்தியால் குத்தி, வெட்டி வீழ்த்தினார்களே அவர்கள்தான் பயங்கரவாதிகள்,\" என்றார்.", "images": []}
{"article_url": "https://tamilmurasu.com.sg/tamilnadu/story20200130-39542.html", "site_title": "நகர்ப்புற உள்ளாட்சித் தேர்தல் மே மாதம் நடக்க வாய்ப்பு", "publish_date": "2020-01-30", "content": "நகர்ப்புற உள்ளாட்சித் தேர்தல் மே மாதம் நடக்க வாய்ப்பு\n\n30 Jan 2020 - 6:00 am\n\n1\n\nmins read\n\nசென்னை: தமிழகத்தில் ஊரக உள்ளாட்சித் தேர்தல் நடக்காமல் உள்ள ஒன்பது மாவட்டங்களில் வார்டு வரையறை செய்யும் பணியை மார்ச் 5ஆம் தேதிக்குள் முடிக்க வார்டு மறுவரையறை ஆணையம் உத்தரவிட்டு உள்ளது. இதனால் வார்டு வரையறை பணி மார்ச் வரை நடைபெறும் என்று எதிர்பார்க்கப்படுகிறது. இதனால் ஒன்பது மாவட்டங்களில் ஊரக உள்ளாட்சித் தேர்தல் மே மாதம் தள்ளிப்போக வாய்ப்புள்ளது.", "images": []}
{"article_url": "https://tamilmurasu.com.sg/singapore/story20200130-39546.html", "site_title": "'ஓ' நிலை மாணவர்கள் பள்ளி சேர்க்கை விவரம் பிப்ரவரி 4ல்", "publish_date": "2020-01-30", "content": "'ஓ' நிலை மாணவர்கள் பள்ளி சேர்க்கை விவரம் பிப்ரவரி 4ல்\n\n30 Jan 2020 - 6:00 am\n\n1\n\nmins read\n\nசாதாரண நிலை தேர்வு முடிவுகளை அண்மையில் பெற்றுக்கொண்ட உயர்நிலைப்பள்ளி மாணவர்கள் அடுத்து எங்கு பயிலப்போகிறார்கள் என்ற விவரம் அடுத்த மாதம் 4ஆம் தேதி தெரிவிக்கப்படும்.\n\nஇவ்வாண்டுக்கான பள்ளி சேர்க்கை விவரங்கள் அடுத்த மாதம் 4ஆம் தேதியன்று காலை 9 மணியிலிருந்து வெளியிடப்படும்.\n\nமுடிவுகள் மாணவர்களுக்குக் குறுந்தகவல் மூலம் அனுப்பிவைக்கப்படும்.\n\nகூட்டுப் பள்ளி சேர்க்கைக்கான இணையத்தளத்துக்குச் சென்றும் பள்ளி சேர்க்கை முடிவுகளைத் தெரிந்துகொள்ளலாம்.\n\nமில்லேனியா கல்விக் கழகம் அல்லது தொடக்கக்கல்லூரிகளில் இடம்பிடிக்கும் மாணவர்கள், முடிவுகள் கிடைத்த மறுநாள் காலை 7.30 மணிக்கு அந்தந்த பள்ளிகளுக்குச் சென்று பதிவு செய்ய வேண்டும். பலதுறை தொழிற்கல்லூரி அல்லது தொழில்நுட்பக் கல்விக் கழகத்தில் இடம்பிடிக்கும் மாணவர்களுக்கு மாணவர் சேர்க்கை தொகுப்பு தபால் மூலம் அனுப்பிவைக்கப்படும்.\n\nஅந்தத் தொகுப்பில் கூடுதல் விவரங்கள் இடம்பெறும். வேறொரு தொடக்கக்கல்லூரிக்கு மாற மேல்முறையீடு செய்ய விரும்புவோர் அந்தந்த கல்லூரிகளுக்கு நேரில் செல்ல வேண்டும்.", "images": []}
{"article_url": "https://tamilmurasu.com.sg/singapore/story20200130-39545.html", "site_title": "போலி செயலியைப் பயன்படுத்திய 120 ஓட்டுநர்களை இடைநீக்கம் செய்த கோஜெக்", "publish_date": "2020-01-30", "content": "போலி செயலியைப் பயன்படுத்திய 120 ஓட்டுநர்களை இடைநீக்கம் செய்த கோஜெக்\n\n30 Jan 2020 - 6:00 am\n\n2\n\nmins read\n\nபோலி செயலியைப் பயன்படுத்திய ஏறத்தாழ 120 ஓட்டுநர்களை கோஜெக் நிறுவனம் இடைநீக்கம் செய்துள்ளது.\n\nஇந்த இடைநீக்கம் நேற்றிலிருந்து நடைமுறைப்படுத்தப்பட்டது. கோஜெக் செயலியைப் போல இருக்கும் இன்னொரு செயலியைப் பயன்படுத்தி பல ஓட்டுநர்கள் அந்த நிறுவனத்தை ஏமாற்றுவதாக கடந்த ஆண்டு ஜூலை மாதத்தில் நியூ பேப்பர் நாளிதழ் செய்தி வெளியிட்டது.\n\nஇந்த மோசடியில் ஈடுபட்ட ஒவ்வொரு ஓட்டுநரும் போலி செயலியை உருவாக்க தலா $300 செலுத்தியதாக நியூ பேப்பர் நாளிதழில் வெளியான செய்தியில் குறிப்பிடப்பட்டிருந்தது.\n\nகோஜெக் நிறுவனம் பயணங்களை அங்கீகரித்து உறுதி செய்யும் முறை போலி செயலியில் இருக்காது. அதுமட்டுமல்லாது ஓர் இடத்தில் இருந்துகொண்டு வேறு இடத்தில் இருப்பது போல அதில் காட்டலாம். போலி செயலியைப் பயன்படுத்திய ஓட்டுநர்கள் தங்களுக்குக் கிடைத்த பயணங்களை நிராகரித்தபோது அதற்கான தண்டனை அவர்களுக்குக் கிடைக்காது.\n\nபோலி செயலி பயன்படுத்திய ஒட்டுநர்களில் சிலர் பயணிகளின் தனிப்பட்ட விவரங்களைப் பார்வையிட்டனர். ஓட்டுநர்களுக்கு இத்தகைய போலி செயலிகள் ஆபத்து விளைவிக்கும் என்று கோஜெக் சிங்கப்பூரின் பொது மேலாளர் திரு லியேன் சீங் லுவேன் தெரிவித்தார்.\n\nகூடுதல் பயணங்களைக் காட்டவும் பயணங்களை நிராகரிக்கும்போது அது அவர்களது கணக்கில் பிரதிபலிக்கக்கூடாது என்பதற்காகவும் ஓட்டுநர்கள் இத்தகைய போலி செயலிகளைப் பயன்படுத்துவதாக நம்பப்படுகிறது.\n\nஆனால் இந்தப் போலி\n\nசெயலிகளைப் பயன்படுத்தும்போது அவர்களது கைபேசியை ஊடுருவப் பயன்படுத்தப்படும் 'மால்வேர்' பொருத்தப்படக்கூடும் என்றும் அதனால் அவர்களது கைபேசியில் உள்ள பாதுகாப்பு அம்சங்கள் பாதிக்கப்படக்கூடும் என்றும் கூறப்படுகிறது. போலி செயலியைப் பயன்படுத்திய ஓட்டுநர்கள் இடைநீக்கம் செய்யப்பட்டுள்ளபோதிலும் கோஜெக்கின் சேவைகள் பாதிப்படையாது என்று தெரிவிக்கப்பட்டுள்ளது.\n\nஇடைநீக்கம் செய்யப்பட்ட\n\nஓட்டுநர்களின் எண்ணிக்கை மொத்த கோஜெக் ஓட்டுநர் எண்ணிக்கையில் ஒரு விழுக்காட்டுக்கும் குறைவு.", "images": []}
{"article_url": "https://tamilmurasu.com.sg/india/story20200130-39535.html", "site_title": "கேரளா: கொரோனா கிருமித் தொற்று கண்காணிப்பில் 436 பேர்", "publish_date": "2020-01-30", "content": "கேரளா: கொரோனா கிருமித் தொற்று கண்காணிப்பில் 436 பேர்\n\n30 Jan 2020 - 6:00 am\n\n2\n\nmins read\n\nபுதுடெல்லி: இந்தியாவில் கொரோனா கிருமித் தொற்று பாதிப்பு இல்லை என மத்திய அரசு அறிவித்துள்ள நிலையில், கேரளாவில் கிருமித் தொற்று இருக்கலாம் என்ற சந்தேகத்தின் பேரில் 436 பேர் கண்காணிக்கப்படுவதாகத் தெரிவிக்கப்பட்டுள்ளது.\n\nகேரளாவிலிருந்து சீனாவுக்குச் சென்ற பலர் தற்போது நாடு திரும்பியுள்ளனர். இதையடுத்து அவர்களுக்குக் கிருமித் தொற்று இருக்கலாம் என சந்தேகிக்கப்படுகிறது. இதனால், 436 பேர் 5 மருத்துவமனைகளிலும் வீடுகளிலும் வைத்து தீவிரமாகக் கண்காணிக்கப்படுகின்றனர்.\n\nகண்காணிப்பு வளையத்துக்குள் இருக்கும் அனைவருக்கும் மருத்துவப் பரிசோதனை நடத்தப்பட்டுள்ளதாக மத்திய சுகாதாரக் குழுவின் மருத்துவ அதிகாரி சௌகத் அலி தெரிவித்துள்ளார்.\n\nகேரளாவில் இருந்து அனுப்பப்பட்ட ரத்த மாதிரிகளைப் பரிசோதித்ததில் யாருக்கும் கொரோனா கிருமி பாதிப்பு இல்லை எனத் தெரிய வந்துள்ளதாகக் குறிப்பிட்ட அவர், பாதிப்பில்லை என்றாலும், மருத்துவக் கண்காணிப்பு சில நாட்களுக்கு நீடிக்கும் என்றார்.\n\nஇதற்கிடையே கொச்சி, திருவனந்தபுரம் விமான நிலையங்களில் வந்திறங்கும் பயணிகள் அனைவரும் தீவிர பரிசோதனைக்குப் பிறகே நகருக்குள் நுழைய அனுமதிக்கப்படுகின்றனர். ஜனவரி முதல் தேதிக்குப் பிறகு சீனாவில் இருந்து கேரளாவுக்கு வந்துள்ள அனைவருமே முறையாக மருத்துவப் பரிசோதனை செய்துகொள்ள வேண்டுமெனவும் மத்திய சுகாதாரத் துறை அறிவுறுத்தி உள்ளது.\n\nஇதற்கிடையே இந்தியாவில் கொரோனா கிருமி பாதிப்பு இல்லை என்பதால் மக்கள் பீதியடையத் தேவையில்லை என மத்திய சுகாதாரத் துறை அமைச்சர் ஹர்ஷ்வர்தன் தெரிவித்துள்ளார்.\n\nநாடு முழுவதும் 17 பேருக்கு கிருமித் தொற்று ஏற்பட்டிருக்கலாம் என சந்தேகம் எழுந்தது என்றும் அவர்களில் 14 பேருக்குக் கிருமி பாதிப்பு இல்லை என்றும் அவர் மேலும் கூறியுள்ளார்.", "images": []}
{"article_url": "https://tamilmurasu.com.sg/india/story20200130-39533.html", "site_title": "மும்பை ரயில்களில் கைபேசி திருட்டு அதிகரிப்பு", "publish_date": "2020-01-30", "content": "மும்பை ரயில்களில் கைபேசி திருட்டு அதிகரிப்பு\n\n30 Jan 2020 - 6:00 am\n\n1\n\nmins read\n\nமும்பை: மும்பை புறநகர் ரயில்களில் பயணம் மேற்கொள்பவர்களிடம் இருந்து தினந்தோறும் சராசரியாக 66 கைபேசிகள் திருடப்படுவது தெரியவந்துள்ளது.\n\nமும்பை மாநகரில் பொதுமக்கள் ரயில் போக்குவரத்தை அதிகம் பயன்படுத்துகின்றனர். அங்கு தினந்தோறும் 80 லட்சம் பேர் புறநகர் ரயில்களில் பயணம் செய்கின்றனர்.\n\nஇந்நிலையில் ரயில் பயணிகளிடம் கைபேசிகள் திருடப்படும் சம்பவங்கள் அங்கு அதிகரித்து வருகின்றன. இது தொடர்பாக ரயில்வே போலிசார் தற்போது அறிக்கை ஒன்றை வெளியிட்டுள்ளனர்.\n\nகடந்த 2018ஆம் ஆண்டில் மட்டும் மும்பை புறநகர் ரயில்களில் 32,476 கைபேசிகள் திருட்டு போயுள்ளதாகப் புகார்கள் பதிவாகி உள்ளன. சராசரியாக ஒவ்வொரு நாளும் 88 கைபேசிகள் என்ற விகிதத்தில் இந்தத் திருட்டு நடைபெற்றுள்ளது. திருடப்பட்ட கைபேசிகளின் மொத்த மதிப்பு 3.09 கோடி ரூபாய் என்று அந்த அறிக்கையில் குறிப்பிடப்பட்டுள்ளது.\n\nஇதற்கிடையே கடந்த 2019ஆம் ஆண்டு திருட்டு போகும் கைபேசிகளின் எண்ணிக்கை குறைந்துள்ளது. கடந்தாண்டு மட்டும் 24,010 கைபேசிகள் திருடப்பட்டுள்ளன. அதாவது சராசரியாக நாளொன்றுக்கு 66 கைபேசிகள் என்ற விகிதத்தில் திருடர்கள் கைவரிசை காட்டியுள்ளனர். திருடப்பட்ட கைபேசிகளின் மதிப்பு 2.99 கோடி ரூபாய் எனக் காவல்துறை அறிக்கை தெரிவிக்கிறது.\n\nஎனினும் 2018ஆம் ஆண்டு 2,517 கைபேசிகளும், கடந்தாண்டு 2,319 கைபேசிகளும் மட்டுமே திருடர்களிடமிருந்து மீட்கப்பட்டுள்ளன.", "images": []}
{"article_url": "https://tamilmurasu.com.sg/singapore/story20200130-39547.html", "site_title": "ஹைஃபிளக்ஸ்: விலகிக்கொள்ள சட்ட நிறுவனம் விண்ணப்பம்", "publish_date": "2020-01-30", "content": "ஹைஃபிளக்ஸ்: விலகிக்கொள்ள சட்ட நிறுவனம் விண்ணப்பம்\n\n30 Jan 2020 - 6:00 am\n\n1\n\nmins read\n\nகடன் பிரச்சினையில் சிக்கியிருக்கும் ஹைஃபிளக்ஸ் நிறுவனத்தை வோங்பார்ட்னர்ஷிப் சட்ட நிறுவனத்தைச் சேர்ந்த வழக்கறிஞர்கள் பிரதிநிதித்து வந்தனர்.\n\nஇந்நிலையில், ஹைஃபிளக்ஸ் நிறுவனத்தைப் பிரதிநிதிப்பதிலிருந்து விலகிக்கொள்ள வோங்பார்ட்னர்ஷிப் சட்ட நிறுவனம் விண்ணப்பம் செய்துள்ளது.\n\nஇதன் விளைவாகக் கடன் அடைக்கும் காலஅவகாசம் நீட்டிக்கப்பட்டுள்ளது.\n\nஹைஃபிளக்ஸ் நிறுவனத்துக்கும் தனக்கும் இடையே பரஸ்பர நம்பிக்கை இல்லாத நிலை ஏற்பட்டுள்ளதால் விலகிக்கொள்ள விண்ணப்பம் செய்ததாக வோங்பார்ட்னர்ஷிப் சட்ட நிறுவனம் கூறியது.", "images": []}
{"article_url": "https://tamilmurasu.com.sg/sports/story20200130-39522.html", "site_title": "பட்டையைக் கிளப்பிய ரோகித்; தொடரை கைப்பற்றியது இந்தியா", "publish_date": "2020-01-30", "content": "பட்டையைக் கிளப்பிய ரோகித்; தொடரை கைப்பற்றியது இந்தியா\n\n30 Jan 2020 - 6:00 am\n\n2\n\nmins read\n\nஹேமில்டன்: நியூசிலாந்துக்கு எதிரான 3வது 20 ஓவர் கிரிக்கெட் போட்டியில் 'சூப்பர் ஓவர்' முறையில் வெற்றி பெற்று, இந்திய அணி தொடரைக் கைப்பற்றி புதிய சாதனை படைத்தது.\n\nஹேமில்டனில் நடைபெற்ற இப்போட்டியில் நியூசிலாந்து அணி பூவா, தலையா வென்று பந்துவீச்சைத் தேர்வு செய்தது.\n\nஇதையடுத்து முதலில் களமிறங்கி விளையாடிய இந்திய அணி, 20 ஓவர்களில் 5 விக்கெட் இழப்புக்கு 179 ஓட்டங்கள் குவித்தது.\n\nஇதில் அதிகபட்சமாக ரோகித் சர்மா 40 பந்துகளில் 65 ஓட்டங்களையும் விராத் கோஹ்லி 27 பந்துகளில் 38 ஓட்டங்களையும் குவித்தனர்.\n\nஇதையடுத்து 180 ஓட்டங்களை வெற்றி இலக்காகக் கொண்டு விளையாடிய நியூசிலாந்து அணி ஆரம்பத்தில் திணறியது.\n\nஇருப்பினும் அணித் தலைவர் வில்லியம்சன் 48 பந்துகளில் 95 ஓட்டங்களை அதிரடியாக குவிக்க சரிவிலிருந்து மீண்டது நியூசிலாந்து.\n\nமுடிவில் 20 ஓவர்களில் 6 விக்கெட்டுகளை இழந்து 179 ஓட்டங்களை நியூசிலாந்து எடுத்ததால் ஆட்டம் 'டை'யில் முடிந்தது.\n\nஇதையடுத்து வெற்றி, தோல்வியைத் தீர்மானிக்க சூப்பர் ஓவர் முறை கடைப்பிடிக்கப்பட்டது.\n\nஇதில் முதலில் விளையாடிய நியூசிலாந்து 17 ஓட்டங்கள் எடுத்தது.இதையடுத்து இந்தியா விளையாடியது.\n\nரோகித்தும் கேஎல் ராகுலும் டிம் சௌத்தி ஓவரின் முதல் பாதியில் திணறினார்கள்.\n\nகடைசி 2 பந்துகளில் 10 ஓட்டங்கள் தேவை என்ற நிலையில், 2 சிக்சர்களைப் பறக்கவிட்டு அணிக்கு ரோகித் சர்மா வெற்றி தேடித் தந்தார்.\n\nஇந்த வெற்றியின் மூலம் 5 போட்டிகள் கொண்ட தொடரை 3-0 என்ற கணக்கில் இந்தியா கைப்பற்றியது.\n\nஇதன்மூலம் நியூசிலாந்து மண்ணில் முதல்முறையாக இருபது ஓவர் தொடரைக் கைப்பற்றி சாதனை படைத்தது.\n\nஆட்ட நாயகன் விருது இந்திய வீரர் ரோகித் சர்மாவுக்கு வழங்கப்பட்டது.", "images": []}
{"article_url": "https://tamilmurasu.com.sg/world/story20200129-39493.html", "site_title": "வூஹான் கிருமியைக் கட்டுக்குள் கொண்டுவர மாதங்கள் ஆகும்", "publish_date": "2020-01-29", "content": "வூஹான் கிருமியைக் கட்டுக்குள் கொண்டுவர மாதங்கள் ஆகும்\n\n29 Jan 2020 - 10:00 am\n\n2\n\nmins read\n\nபாதுகாப்பு உடையணிந்திருக்கும் மருத்துவ ஊழியர் ஒருவர், சீனாவின் யூயாங் நகரத்துக்கு வெளியே உள்ள சோதனைச்சாவடியில் காருக்குள் இருக்கும் பயணியின் உடல் வெப்பத்தைச் சோதிக்கிறார். படம்: ராய்ட்டர்ஸ் -\n\nவாஷிங்டன்: உயிர்க்கொல்லி வூஹான் கிருமியைக் கட்டுக்குள் கொண்டு வர மாதங்களாகும் என்றும் பத்தாயிரக்கணக்கான மக்களைப் பாதிக்கக்கூடும் என்றும் ஆய்வாளர்கள் முதற்கட்ட தரவுகளை வைத்து தெரிவித்துள்ளனர்.\n\n\"கோடைக் காலத்தில் இந்தக் கிருமிகள் மடியக்கூடும் என்பதே இப்போது இருக்கும் சிறந்த கணிப்பு,\" என்றார் கனடாவின் டொரோண்டோ பல்கலைக்கழகத்தின் பேராசிரியர் டேவிட் ஃபிஸ்மன்.\n\n\"இது அடுத்த வாரமோ அடுத்த மாதமோ முடியக்கூடிய விவகாரம் அல்ல,\" என்கிறார் நார்த்ஈஸ்டர்ன் பல்கலைக்கழகத்தின் பேராசிரியர் அலேசாண்ட்ரோ வெஸ்பிக்னானி.\n\nதொற்றுநோய் நிபுணர்களுக்கும் இந்தக் கிருமியை விரைவில் கட்டுப்படுத்தும் வழிகள் தெரியவில்லை. டிசம்பரில் தோன்றிய புதிய கிருமி பற்றிய சிறிய அளவிலான தகவல்களே உள்ளன.\n\nகடந்த வார இறுதி வரை, இது மனிதனிடமிருந்து மனிதனுக்குத் தொற்றும் நோய் என்று தெரியவில்லை. அதற்கான அறிகுறிகளான காய்ச்சல், மூச்சுத்திணறல், நிமோனியா போன்றவை தென்படத் தொடங்கியது.\n\nஇது மனிதனுக்கு மனிதன் தொற்றும் நோய்தான் என்ற கடந்த ஞாயிற்றுக்கிழமை சீனா உறுதிப்படுத்தியது.\n\nஆனால், அறிகுறியற்ற ஒருவரிடமிருந்து மற்றொருவருக்கு இக்கிருமி தொற்றும் என்ற ஆதாரம் தென்படவில்லை என்று அமெரிக்க சுகாதார அமைப்புகள் கடந்த திங்கட்கிழமை கூறின.\n\nஇரு வாரங்களுக்குத் தனிமைப்படுத்துதல் என்று முதற்கட்டமாக மதிப்பிடப்பட்டுள்ளது. தனிமைப்படுத்துதல், கைகளைச் சுத்தமாகக் கழுவுதல், முகக்கவசம் அணிதல் போன்றவை கிருமித் தொற்றால் பாதிக்கப்படும் மக்களின் சராசரி எண்ணிக்கையைக் குறைக்கும்.\n\nஆனால், சீனாவில் தற்போது அமல்படுத்தப்பட்டுள்ள கட்டுப்பாட்டு நடைமுறைகளின் பலனை இன்னும் ஓரிரு வாரங்களுக்கு உணர்ந்துகொள்ள முடியாது என்றும் ஆய்வாளர்கள் கூறுகின்றனர்.\n\n\"இந்தக் கிருமியைப் பற்றி பல தகவல்களை அறியும்போது, இது கிட்டத்தட்ட சார்ஸ் கிருமியைப் போன்று இருப்பதை உணர முடிகிறது.\n\n\"சார்ஸ் கிருமியைக் கட்டுப்படுத்தலாம். அதுபோல் இந்தக் கிருமியையும் கட்டுப்படுத்தி விடலாம் என்று நம்புவோம். ஆனால் இது சாத்தியமா என்பதை இன்னும் சில வாரங்களுக்குப் பிறகுதான் தெரிந்துகொள்ள முடியும்,\" என்று பேராசிரியர் ஃபிஸ்மன் சொன்னார்.\n\nஇதற்கிடையே, வூஹான் கிருமித் தொற்றைக் கட்டுப்படுத்தக்கூடியவை என்று நம்பப்படும் 30 மருந்துகளை சீன ஆராய்ச்சியாளர்கள் இப்போது சோதித்து வருகின்றனர் என்று சீன அறிவியல் பயிற்சிக் கழகம் தெரிவித்துள்ளது.\n\nஇந்த மருந்துகளைக் கொண்டு கூடுதல் பரிசோதனைகள் செய்து அவை கொரோனா கிருமிக்கு எதிராக செயல்பட முடியுமா என்பதைக் கண்டறிவார்கள் என்றும் கழகம் விவரித்தது.", "images": [{"image_url": "https://cassette.sphdigital.com.sg/image/tamilmurasu/d00e3d89dd482c99aab55c079931a5a265cf87e7f3af9a97852efb74e856c97e?w=825", "alt_text": "9b7e7a8a-9fd2-48dd-aa70-91f92491d671", "caption": "பாதுகாப்பு உடையணிந்திருக்கும் மருத்துவ ஊழியர் ஒருவர், சீனாவின் யூயாங் நகரத்துக்கு வெளியே உள்ள சோதனைச்சாவடியில் காருக்குள் இருக்கும் பயணியின் உடல் வெப்பத்தைச் சோதிக்கிறார். படம்: ராய்ட்டர்ஸ் -"}]}
{"article_url": "https://tamilmurasu.com.sg/india/story20200129-39514.html", "site_title": "கிணற்றுக்குள் பாய்ந்த பேருந்து; 26 பேர் பலி", "publish_date": "2020-01-29", "content": "கிணற்றுக்குள் பாய்ந்த பேருந்து; 26 பேர் பலி\n\n29 Jan 2020 - 8:30 pm\n\n1\n\nmins read\n\nகிணற்றுக்குள் விழுந்த பேருந்து. படங்கள்: ஏஎஃப்பி -\n\n1\n\nof\n\n3\n\nகிணற்றுக்குள் விழுந்த பேருந்து. படங்கள்: ஏஎஃப்பி -\n\n1\n\nof\n\n3\n\nகிணற்றுக்குள் விழுந்த பேருந்து. படங்கள்: ஏஎஃப்பி -\n\n1\n\nof\n\n3\n\nகிணற்றுக்குள் விழுந்த பேருந்து. படங்கள்: ஏஎஃப்பி -\n\n1\n\nof\n\n3\n\nகிணற்றுக்குள் விழுந்த பேருந்து. படங்கள்: ஏஎஃப்பி -\n\n1\n\nof\n\n3\n\nகிணற்றுக்குள் விழுந்த பேருந்து. படங்கள்: ஏஎஃப்பி -\n\n1\n\nof\n\n3\n\nகிணற்றுக்குள் விழுந்த பேருந்து. படங்கள்: ஏஎஃப்பி -\n\n1\n\nof\n\n3\n\nமகாராஷ்டிர மாநிலம் நாசிக் மாவட்டம், மாலேகான் டியோலா சாலையில் வேகமாக சென்றுகொண்டிருந்த அரசு பேருந்தும் ஆட்டோரிக்ஷாவும் நேற்று (ஜனவரி 28) மோதிக்கொண்டன.\n\nமோதிய வேகத்தில் இரண்டு வாகனங்களும் சாலையோரம் உள்ள கிணற்றில் விழுந்தன. மேஷி காட் அருகே நேற்று மாலை இந்த விபத்து நிகழ்ந்தது.\n\nவிபத்து குறித்து தகவல் அறிந்த போலீசார் சம்பவ இடத்திற்கு வந்து மீட்பு பணியில் ஈடுபட்டனர். பொதுமக்களும் மீட்பு பணிக்கு உதவினர்.\n\nபேருந்து கிணற்றுக்குள் தலைகீழாக விழுந்ததால் பயணிகள் பலர் தண்ணீரில் மூழ்கினர்.\n\nஏழு வயது சிறுமி உட்பட 26 பேரின் உயிர்களைப் பலிகொண்ட கோர விபத்தில் சிக்கியவர்களை மீட்க அதிகாரிகள் இரவு முழுவதும் வேலை பார்த்தனர்.\n\n32 பேர் சிகிச்சைக்காக மருத்துவமனைக்குக் கொண்டு செல்லப்பட்டனர். பேருந்து ஓட்டுநரும் உயிரிழந்ததாகக் கூறப்பட்டது.\n\n#மும்பைபேருந்துவிபத்து #தமிழ்முரசு #கிணற்றுக்குள்பேருந்து\n\nகுறிப்புச் சொற்கள்\n\nகிணறு\n\nபேருந்து\n\nவிபத்து\n\nஆட்டோ\n\nமும்பை", "images": [{"image_url": "https://tamilmurasu.com.sg/india/story20200129-39514.html?w=825", "alt_text": "abbef226-596e-4dbc-ab0d-68b44986c3c2", "caption": "கிணற்றுக்குள் விழுந்த பேருந்து. படங்கள்: ஏஎஃப்பி - 1 of 3"}]}
{"article_url": "https://tamilmurasu.com.sg/singapore/story20200129-39510.html", "site_title": "கன்கார்டு தொடக்கப்பள்ளியில் தீ; 1,400 பேர் வெளியேற்றம்", "publish_date": "2020-01-29", "content": "கன்கார்டு தொடக்கப்பள்ளியில் தீ; 1,400 பேர் வெளியேற்றம்\n\n29 Jan 2020 - 5:26 pm\n\n1\n\nmins read\n\nதீயணைப்பு வீரர்கள் பள்ளிக்கு வரும் முன்பாகவே, பள்ளி அதிகாரிகள் 1,400 பேரை பாதுகாப்பாக மீட்டனர். சம்பவத்தில் யாருக்கும் காயமில்லை. படம்: டிஎன்பி வாசகர் -\n\nசுவா சூ காங்கில் உள்ள கன்கார்டு தொடக்கப்பள்ளியில் இன்று (ஜனவரி 29) காலை தீ மூண்டதையடுத்து சுமார் 1,400 பேர் வகுப்பறைகளிலிருந்து வெளியேற்றப்பட்டனர்.\n\nகாலை 10.30 மணியளவில் இந்தச் சம்பவத்தின் தொடர்பில் சிங்கப்பூர் குடிமைத் தற்காப்புப் படை அதிகாரிகள் சம்பவ இடத்துக்கு விரைந்தனர்.\n\nவிளையாட்டுப் பொருள்கள் சேகரித்து வைக்கப்படும் அறையில் மூண்ட தீயை தண்ணீரைப் பீய்ச்சியடித்து அதிகாரிகள் அணைத்தனர்.\n\nதீயணைப்பு வீரர்கள் பள்ளிக்கு வரும் முன்பாகவே, பள்ளி அதிகாரிகள் 1,400 பேரை பாதுகாப்பாக மீட்டனர். சம்பவத்தில் யாருக்கும் காயமில்லை.\n\nதீப்பற்றியதற்கான காரணம் குறித்த விசாரணை தொடர்கிறது.\n\n#கன்கார்டுதொடக்கப்பள்ளிதீ #தமிழ்முரசு\n\nகுறிப்புச் சொற்கள்\n\nதீச்சம்பவம்\n\nமீட்பு\n\nதொடர்புடைய செய்திகள்\n\nநீ ஆன் சிட்டியில் தீச்சம்பவம்\n\n27 Sep 2018\n\n-\n\n8:24 AM\n\nதெம்பனீஸ் வீவக புளோக்கில் தீச்சம்பவம்\n\n15 Apr 2019\n\n-\n\n3:18 PM\n\nதேசிய பல்கலைக்கழக மருத்துவப் பிரிவின் கட்டடத்தில் தீச்சம்பவம்\n\n26 Mar 2019\n\n-\n\n2:55 PM\n\nஸ்காட்ஸ் ரோட்டில் கிராண்ட் ஹயட் ஹோட்டலில் தீச்சம்பவம்\n\n27 Mar 2019\n\n-\n\n2:33 PM\n\nமவுண்ட் எலிசபெத் மருத்துவமனையில் தீச்சம்பவம்\n\n29 Jul 2019\n\n-\n\n6:00 AM", "images": [{"image_url": "https://cassette.sphdigital.com.sg/image/tamilmurasu/b52a0c6488c1e995057fb0f5e3c61e4f978cd7435ebe7682e44098f924f960bf?w=825", "alt_text": "3a7f044e-0416-499d-94cf-401797e1543b", "caption": "தீயணைப்பு வீரர்கள் பள்ளிக்கு வரும் முன்பாகவே, பள்ளி அதிகாரிகள் 1,400 பேரை பாதுகாப்பாக மீட்டனர். சம்பவத்தில் யாருக்கும் காயமில்லை. படம்: டிஎன்பி வாசகர் -"}, {"image_url": "https://cassette.sphdigital.com.sg/image/tamilmurasu/c98374af729ea41c290620296af328a7470f3441901955c96d40f985f2f25364?w=235", "alt_text": null, "caption": null}, {"image_url": "https://cassette.sphdigital.com.sg/image/tamilmurasu/bedb934cc7117455609e0670fffaa350a061493a0f8145cf5908967f8de63022?w=235", "alt_text": null, "caption": null}, {"image_url": "https://cassette.sphdigital.com.sg/image/tamilmurasu/34422827c77b71bccce96de33cc5f01883cea7fb9b83ae51b7116a2c69286d08?w=235", "alt_text": null, "caption": null}, {"image_url": "https://cassette.sphdigital.com.sg/image/tamilmurasu/112eb04143675b9c4c982708febbe741d537078a66debcd3a91f0fb0dd23afd0?w=235", "alt_text": null, "caption": null}, {"image_url": "https://tamilmurasu.com.sg/web2-assets/tm_default_image-TFStbgXe.webp?w=235", "alt_text": null, "caption": null}]}
{"article_url": "https://tamilmurasu.com.sg/cinema/story20200129-39507.html", "site_title": "'பன்னிகுட்டி' முன்னோட்ட காட்சித் தொகுப்பு வெளியானது", "publish_date": "2020-01-29", "content": "'பன்னிகுட்டி' முன்னோட்ட காட்சித் தொகுப்பு வெளியானது\n\n29 Jan 2020 - 10:00 am\n\n1\n\nmins read\n\nவிரைவில் வெளியீடு காணவிருக்கும் 'பன்னிக்குட்டி' படத்தில் யோகிபாபுவும் கருணாகரனும் நகைச்சுவையில் அசத்தி உள்ளதாக படக்குழுவினர் தெரிவித்துள்ளனர். படம்: ஊடகம் -\n\nயோகிபாபு நாயகனாக நடிக்கும் 'பன்னிகுட்டி' படத்தின் முன்னோட்டக் காட்சித் தொகுப்பை நடிகர் மாதவன் வெளியிட்டார். இப்படத்தில் கருணாகரன் முக்கிய வேடத்தில் நடித்துள்ளார். லைக்கா நிறுவனம் தயாரிக்க, அனுசரண் முருகையன் இயக்கியுள்ளார். படப்பிடிப்பு முடிந்து தற்போது தொழில் நுட்பப் பணிகள் நடைபெறுகின்றன. இந்நிலையில், படத்தின் முன்னோட்ட காட்சித் தொகுப்பு வெளியாகி, ரசிகர்களைக் கவர்ந்து வருகிறது. வழக்கம்போல் யோகிபாபுவும் கருணாகரனும் நகைச்சுவையில் அசத்தி உள்ளதாக படக்குழுவினர் தெரிவித்துள்ளனர். படம் விரைவில் வெளியாகவிருக்கிறது.", "images": [{"image_url": "https://cassette.sphdigital.com.sg/image/tamilmurasu/01950e73c076f7d44133b5be6a5a2397ebaa81478e02741d2a7835bf6250e00b?w=825", "alt_text": "c126d5b7-c3a5-4d15-8968-e05aedd0c9e0", "caption": "விரைவில் வெளியீடு காணவிருக்கும் 'பன்னிக்குட்டி' படத்தில் யோகிபாபுவும் கருணாகரனும் நகைச்சுவையில் அசத்தி உள்ளதாக படக்குழுவினர் தெரிவித்துள்ளனர். படம்: ஊடகம் -"}]}
{"article_url": "https://tamilmurasu.com.sg/tamilnadu/story20200130-39537.html", "site_title": "கொசு இனப்பெருக்கம்; சிங்கப்பூர் வரும் சென்னை அதிகாரிகள்", "publish_date": "2020-01-30", "content": "கொசு இனப்பெருக்கம்; சிங்கப்பூர் வரும் சென்னை அதிகாரிகள்\n\n30 Jan 2020 - 6:00 am\n\n2\n\nmins read\n\nசென்னை: சிங்கப்பூரின் கொசு ஆய்வுக் கூடத்தை பார்வையிட சென்னை மாநகராட்சியின் அதி காரிகள் சிங்கப்பூர் வரவிருக் கின்றனர்.\n\nசிங்கப்பூரில் கொசு இனப் பெருக்கத்தை தடுத்து நிறுத்து வதற்காக ஆண் 'வோல்பாக்கியா' கொசுக்கள் உற்பத்தி செய்யப்பட்டு பறக்க விடப்படுகின்றன.\n\nஇத்தகைய கொசுக்கள், பெண் கொசுக்களுடன் சேர்ந்தால் பெண் கொசுக்கள் இடும் முட்டைகளி லிருந்து குஞ்சு பொறிக்காது.\n\nஇந்தச் சோதனையில் சிங்கப்பூர் தேசிய சுற்றுப்புற வாரியம் பெரும் வெற்றியைப் பெற்றுள்ளது.\n\nசெவ்வாய்க்கிழமை நடந்த கூட்டத்தில் கொசுக்களுக்கு எதிராக சிங்கப்பூர் எடுத்து வரும் நடவடிக்கைகளை தமிழக அமைச்சர் எஸ்.பி. வேலுமணியிடம் நகராட்சி ஆணையர் ஜி. பிரகாஷ் விவரித்த தாக 'த டைம்ஸ் இண்டியா' தெரி வித்தது. நகராட்சிக் குழுவினர் சிங்கப்பூருக்கு ஆய்வு பயணம் மேற் கொள்ள திட்டமிட்டுள்ளதாகவும் திரு ஜி.பிரகாஷ் கூறினார்.\n\nஇதற்கு அமைச்சர் வேலுமணியும் பச்சைக் கொடி காட்டியிருப்பதாக தகவல்கள் தெரிவிக்கின்றன.\n\nசிங்கப்பூர் ஆய்வுக் கூடத்தில் ஆண் கொசுக்கள் எப்படி உற்பத்தி செய்யப்படுகின்றன என்பதை சிங்கப்பூர் வரும் சென்னை நகராட்சி அதிகாரிகள் கண்டறிவார்கள் எனக் கூறப்படுகிறது.\n\nஇதற்கிடையே சென்னை மாநகராட்சியின் முன்னாள் நோய்ப் பரவல் தடுப்பு அதிகாரியான பி. தன்ராஜ், நல்ல யோசனையாக இருந்தாலும் அதை இங்கு நடை முறைப்படுத்துவதில் சிரமமுள்ளது என்று குறிப்பிட்டார்.\n\nசென்னை போன்ற நகரங்களில் அக்கம்பக்க மாவட்டங்களிலிருந்தும் மாநிலங்களிலிருந்தும் பேருந்து, ரயில்கள் வாயிலாக கொசுக்கள் வந்துவிட வாய்ப்புள்ளது என்றார் அவர். இருந்தாலும் சிங்கப்பூரின் கொசுக்களை ஒழிக்கும் திட்டத்தை இங்கும் பரிசோதித்துப் பார்க்கலாம் என்று திரு பி.தன்ராஜ் தெரிவித் தார்.", "images": []}
{"article_url": "https://tamilmurasu.com.sg/singapore/story20200129-39515.html", "site_title": "வூஹான்: சிங்கப்பூரில் பாதிக்கப்பட்டோரின் எண்ணிக்கை 10 ஆனது", "publish_date": "2020-01-29", "content": "வூஹான்: சிங்கப்பூரில் பாதிக்கப்பட்டோரின் எண்ணிக்கை 10 ஆனது\n\n29 Jan 2020 - 8:37 pm\n\n1\n\nmins read\n\nவூஹான் கிருமித் தொற்றைப் பரிசோதிப்பதற்காக டான் டோக் செங் மருத்துவமனையில் தற்காலிக அவசர பரிசோதனைப் பிரிவு அமைக்கப்பட்டுள்ளது. படம்: ஸ்ட்ரெய்ட்ஸ் டைம்ஸ் வாசகர் -\n\nசிங்கப்பூரில் வூஹான் கிருமித் தொற்றுச் சம்பவங்களின் எண்ணிக்கை 10ஐ எட்டியுள்ளது என்று சுகாதார அமைச்சு தெரிவித்துள்ளது.\n\nஇதற்குமுன் கிருமித் தொற்றுச் சம்பவங்களின் எண்ணிக்கை ஏழாக இருந்தது. இதையடுத்து இன்று (ஜனவரி 29) மேலும் மூன்று புதிய சம்பவங்கள் உறுதியாகின.\n\nஅம்மூன்று சம்பவங்களிலும் புதிய கொரோனா கிருமியால் பாதிக்கப்பட்டோர் வூஹான் பகுதியிலிருந்து இங்கு வந்தவர்கள் என்றும் கூறப்பட்டது.\n\nமேலும் விவரங்களுக்கு நாளைய (ஜனவரி 30) தமிழ் முரசு நாளிதழைப் படியுங்கள்!\n\nகுறிப்புச் சொற்கள்\n\nசிங்கப்பூர்\n\nடான் டோக் செங்\n\nதொடர்புடைய செய்திகள்\n\nவூஹான் வைரஸ்: மனிதர்களுக்கிடையே தொற்றும் அபாயம்; 200  பேருக்கு மேல் பாதிப்பு\n\n20 Jan 2020\n\n-\n\n9:01 PM\n\nவூஹான் பயணத்தைத் தவிர்க்க சிங்கப்பூரர்களுக்கு வேண்டுகோள்\n\n23 Jan 2020\n\n-\n\n8:21 PM\n\nவூஹான் கிருமித் தொற்று: சிங்கப்பூரில் பரிசோதிக்கப்படும் மூன்றாவது நபர்\n\n16 Jan 2020\n\n-\n\n8:58 PM\n\nவூஹான் நிமோனியா என சந்தேகிக்கப்படும் முதல் சம்பவம்\n\n06 Jan 2020\n\n-\n\n6:00 AM\n\nவூஹான் கிருமி; எட்டு ஸ்கூட் பயணங்கள் ரத்து\n\n23 Jan 2020\n\n-\n\n8:05 PM", "images": [{"image_url": "https://cassette.sphdigital.com.sg/image/tamilmurasu/7084b99540bf62160f69f53601dc0ee50e1a22d27062a69b880f81293a078d69?w=825", "alt_text": "462941c0-2a60-4255-859c-ca367713e3c9", "caption": "வூஹான் கிருமித் தொற்றைப் பரிசோதிப்பதற்காக டான் டோக் செங் மருத்துவமனையில் தற்காலிக அவசர பரிசோதனைப் பிரிவு அமைக்கப்பட்டுள்ளது. படம்: ஸ்ட்ரெய்ட்ஸ் டைம்ஸ் வாசகர் -"}, {"image_url": "https://cassette.sphdigital.com.sg/image/tamilmurasu/8458fdb94537f64dbb47c529ba376e1733897bcffc5209b9a0aed2c74baa10e3?w=235", "alt_text": "வூஹான் வைரஸ் தொற்றினால் பாதிக்கப்பட்டவர்களுக்குச் சிகிச்சை அளிக்கும் மருத்துவமனைக்குள் நோயாளி ஒருவரைக் கொண்டு செல்லும் மருத்துவ ஊழியர்கள். படம்: ஏஎஃப்பி", "caption": null}, {"image_url": "https://tamilmurasu.com.sg/web2-assets/tm_default_image-TFStbgXe.webp?w=235", "alt_text": "(படம்: இபிஏ)", "caption": null}]}
{"article_url": "https://tamilmurasu.com.sg/sports/story20200129-39503.html", "site_title": "ஆஸ்திரேலிய பொதுவிருது: அரையிறுதியில் ஃபெடரர்", "publish_date": "2020-01-29", "content": "ஆஸ்திரேலிய பொதுவிருது: அரையிறுதியில் ஃபெடரர்\n\n29 Jan 2020 - 10:00 am\n\n1\n\nmins read\n\nஅமெரிக்காவின் டென்னிஸ் வீரர் சாண்ட்ரெனை வீழ்த்தி அரை இறுதிக்கு முன்னேறினார் ரோஜர் ஃபெடரர். படம்: இணையம் -\n\nமெல்பர்ன்: ஆஸ்திரேலிய பொதுவிருது டென்னிஸ் போட்டியின் அரையிறுதிச் சுற்றுக்கு ரோஜர் ஃபெடரர் தகுதி பெற்றுள்ளார்.\n\nமெல்பர்ன் நகரில் நேற்று நடந்த பெண்கள் ஒற்றையர் காலிறுதி ஆட்டம் ஒன்றில் உலகின் முதல்நிலை வீராங்கனையான ஆஸ்திரேலியாவின் ஆஸ்லே பார்டியும் ஏழாவது இடத்தில் உள்ள செக் குடியரசின் கிவிட் டோவாவும் மோதினார்கள்.\n\nஇதில் ஆஸ்லே பார்டி 7-6 (8-6), 6-2 என்ற நேர் செட் கணக்கில் வெற்றி பெற்று அரையிறுதிக்குத் தகுதி பெற்றார்.\n\nகடந்த ஆண்டு பிரெஞ்ச் ஓபன் பட்டத்தைக் கைப்பற்றிய அவர் முதல் முறையாக ஆஸ்திரேலிய பொது விருது அரையிறுதிச் சுற்றுக்கு முன்னேறி இருக்கிறார்.\n\nமற்றொரு காலிறுதி ஆட்டத்தில் அமெரிக்காவின் சோபியா கெனின் 6-4, 6-4 என்ற நேர் செட் கணக்கில் துனீசியாவின் ஜாபெரை வென்றார். இவர் முதல்முறையாக கிராண்ட்சிலாம் போட்டி ஒன்றின் அரையிறுதிக்குத் தகுதி பெற்றுள்ளார்.\n\nஆண்கள் பிரிவில் நடந்த ஆட்டம் ஒன்றில் தரவரிசையில் 3ஆம் இடத்தில் உள்ள ரோஜர் பெடரர் 6-3 2-6 2-6 7-6(8) 6-3 என்ற செட் கணக்கில் அமெரிக்காவின் சாண்ட்ரெனை வெளியேற்றி அரை இறுதிக்கு முன்னேறினார்.\n\nஆஸ்திரேலிய பொதுவிருது டென்னிஸ் போட்டியின் அரை இறுதிச் சுற்றுக்கு ஃபெடரர் 15வது முறையாக முன்னேறியுள்ளார்.", "images": [{"image_url": "https://cassette.sphdigital.com.sg/image/tamilmurasu/24454069e5441ced23973c2c9e5d87aed753f9375bc55e6914d6a2eec9f01662?w=825", "alt_text": "0004157f-db04-4c86-a343-3b52ccc782f7", "caption": "அமெரிக்காவின் டென்னிஸ் வீரர் சாண்ட்ரெனை வீழ்த்தி அரை இறுதிக்கு முன்னேறினார் ரோஜர் ஃபெடரர். படம்: இணையம் -"}]}
{"article_url": "https://tamilmurasu.com.sg/singapore/story20200129-39480.html", "site_title": "தொண்டூழியம் ஊக்குவிப்பு", "publish_date": "2020-01-29", "content": "தொண்டூழியம் ஊக்குவிப்பு\n\n29 Jan 2020 - 10:00 am\n\n2\n\nmins read\n\nஆளில்லா வானூர்தியை இயக்குவது குறித்து அமைச்சர் இந்திராணி ராஜாவிடம் விளக்கிக் கூறும் 'ஆர்எஸ்விபி சிங்கப்பூர்' அமைப்பின் மூத்த தொண்டூழியர்கள். படம்: ஸ்ட்ரெய்ட்ஸ் டைம்ஸ் -\n\nதொண்டூழியத்தை ஊக்குவிக்கவும் ஓய்வுக்காலத் தேவைகளுக்காக மூத்த குடிமக்களுக்கு உதவவும் வரவுசெலவுத் திட்ட அறிக்கையில் திட்டங்கள் இடம்பெறும் என்று பிரதமர் அலுவலக அமைச்சர் இந்திராணி ராஜா தெரிவித்துள்ளார்.\n\n'ஆர்எஸ்விபி சிங்கப்பூர்' மூத்த தொண்டூழியர்கள் நிலையத்திற்கு நேற்று வருகைபுரிந்த அமைச்சர், அதன்பின் செய்தியாளர்களிடம் பேசினார்.\n\n\"மூத்த சிங்கப்பூரர்களைப் பொறுத்தமட்டில், வாழ்வின் ஒவ்வொரு கட்டத்திலும் நிறைவான வாழ்க்கையை அவர்கள் வாழச் செய்வதே எங்களின் இலக்கு,\" என்றார் குமாரி இந்திராணி.\n\n\"தொண்டூழியத்தை ஊக்குவிப்பது தொடர்பான அறிவிப்புகள் வரவுசெலவுத் திட்ட அறிக்கையில் நிச்சயம் இடம்பெறும். எத்தகைய வழிகளில் மூத்த குடிமக்களுக்கு உதவ முடியும் என்பதையும் ஆராய்வோம். ஓய்வுபெற்றவர்களுக்கு அவர்களது ஓய்வுக்காலம் தொடர்பான உத்தரவாதத்தையும் நாங்கள் உறுதிசெய்ய விரும்புகிறோம்,\" என்று அவர் தெரிவித்தார்.\n\nதொண்டூழியம் செய்வதை எளிதாக்கும் வழிகள் குறித்து அரசாங்கம் ஆராயும் என்றும் அவர் சொன்னார்.\n\nஅத்துடன், குறிப்பிட்ட காரணங்களுக்காக அல்லது நோக்கங்களுக்காக தொண்டூழியம் செய்ய விரும்புவோரை இணைப்பில் வைத்திருக்க உதவ வேண்டும் என்றும் அவர் கூறினார்.\n\nஓய்வுக்காலம் குறித்த திரு குர்தீப் சிங்கின் கண்ணோட்டத்தைத் தொண்டூழியம் மாற்றியிருக்கிறது.\n\n41 ஆண்டுகளுக்குப் பிறகு தங்களது பயணப்பைக் கடையை 2013 ஆம் ஆண்டில் விற்ற திரு குர்தீப், அடுத்த ஈராண்டுகளுக்குத் தம் மனைவியுடன் உலகின் பல நாடுகளுக்கும் சென்று வந்தார். அப்போதுதான், எந்த நோக்கமின்றியும் தமது ஓய்வுக்காலத்தைக் கழித்து வருவதை அவர் உணர்ந்தார்.\n\nஅதன்பின் தொண்டூழிய வாய்ப்புகள் குறித்து இணையத்தில் தேடிய அவர், 'ஆர்எஸ்விபி சிங்கப்பூர்' அமைப்பைக் கண்டறிந்தார். 2015ஆம் ஆண்டில் சாங்கி விமான நிலையத்தில் மூத்த தூதுவராக, அதாவது 'நடமாடும் தகவல் முகப்பு' போல அவர் தொண்டூழியம் புரியத் தொடங்கினார்.\n\n\"தொடக்கத்தில் பொழுதைப் போக்கவும் அதை நல்ல முறையில் கழிக்கவும் தொண்டூழியத்தில் ஈடுபட்டேன். இப்போது, அது எனக்கு அறிவுக் கற்றல் பயணமாகிவிட்டது. நேரத்தைச் செலவிடுவதற்காக அல்லாமல், உண்மையில் புதிதாக எதையேனும் கற்றுக்கொள்வதற்காக தொண்டூழியம் புரிந்து வருகிறேன்,\" என்றார் திரு குர்தீப்.\n\n1998ஆம் ஆண்டில் தொடங்கப்பட்ட 'ஆர்எஸ்விபி சிங்கப்பூர்' அமைப்பில் திரு குர்தீப்பைப் போன்று 2,500க்கும் மேற்பட்ட தொண்டூழியர்களின் சேவையால் ஆண்டுக்கு 200,000க்கும் மேற்பட்டோர் பயனடைந்து வருகின்றனர்.\n\n'எஸ்ஜி கேர்ஸ்' இயக்கத்தின் ஓர் அங்கமாக, சிங்கப்பூரில் மூத்த குடிமக்களிடம் தொண்டூழியத்தை வளர்ப்பதற்காக 'ஆர்எஸ்விபி சிங்கப்பூர்' அமைப்பு கடந்த ஆண்டில் சமூக, கலாசார, இளையர் துறை அமைச்சுடன் கைகோத்தது. 2019 செப்டம்பர் முதல் 2020 செப்டம்பருக்குள் 30,000 மூத்த குடிமக்களைச் சென்றடைய வேண்டும் என இலக்கு நிர்ணயிக்கப்பட்டுள்ளது.", "images": [{"image_url": "https://tamilmurasu.com.sg/singapore/story20200129-39480.html?w=825", "alt_text": "1c12cb0f-1908-4dd7-a29f-575130da5bf4", "caption": "ஆளில்லா வானூர்தியை இயக்குவது குறித்து அமைச்சர் இந்திராணி ராஜாவிடம் விளக்கிக் கூறும் 'ஆர்எஸ்விபி சிங்கப்பூர்' அமைப்பின் மூத்த தொண்டூழியர்கள். படம்: ஸ்ட்ரெய்ட்ஸ் டைம்ஸ் -"}]}
{"article_url": "https://tamilmurasu.com.sg/sports/story20200129-39502.html", "site_title": "போர்ன்மத்தை வீழ்த்தி ஐந்தாவது சுற்றுக்கு முன்னேறிய ஆர்சனல்", "publish_date": "2020-01-29", "content": "போர்ன்மத்தை வீழ்த்தி ஐந்தாவது சுற்றுக்கு முன்னேறிய ஆர்சனல்\n\n29 Jan 2020 - 10:00 am\n\n1\n\nmins read\n\nஎஃப்ஏ கிண்ணக் காற்பந்துத் தொடரின் நான்காவது சுற்று ஆட்டமொன்றின்போது போர்ன்மத்தின் நேதன் அகேவும் (இடது) ஆர்சனலின் நிகிதியாவும் பந்தைத் தங்கள் கட்டுப்பாட்டிற்குள் கொண்டு வர முயற்சி செய்கிறார்கள். படம்: ஏஎஃப்பி  -\n\nலண்டன்: ஒரு கோல் வித்தியாசத்தில் போர்ன்மத் காற்பந்துக் குழுவை வீழ்த்தி எஃப்ஏ கிண்ணக் காற்பந்துத் தொடரின் ஐந்தாவது சுற்றுக்கு முன்னேறியுள்ளது ஆர்சனல்.\n\nஆர்சனல் நிர்வாகி மிக்கெல் ஆர்டெட்டா தன் குழுவின் இளம் ஆட்டக்காரர்கள் மீது கொண்டிருந்த நம்பிக்கையை அவர்கள் காப்பாற்றிவிட்டனர்.\n\n5வது நிமிடத்தில் சாகாவும் நிகிதியாவும் 26வது நிமிடத்தில் போட்ட கோல்கள் ஆர்சனலை அடுத்த சுற்றுக்கு கொண்டு சென்றன.\n\nஆட்ட நேரம் முழுவதும் போர்ன்மத் கோல் எதுவும் போடாத நிலையில், மாற்று ஆட்டக்காரராக களமிறங்கிய சாம் சர்ரிட்ஜ் காயம் பட்டதற்கான கூடுதல் நேரத்தின் போது ஒரு கோல் போட்டு ஆறுதல் அளித்தார்.\n\nஇதனையடுத்து, 2-1 என்ற கோல்கணக்கில் வென்றது ஆர்சனல்.\n\n\"நாங்கள் இளம் வீரர்களுடன் விளையாடினோம். எனவே இந்த ஆட்டம் மிகவும் கடினமாக இருக்கும் என்று தெரியும்.\n\n\"அவர்கள் மீது எனக்கு நிறைய நம்பிக்கை இருக்கிறது. அவர்கள் நன்றாக முன்னேறி வருகிறார்கள் என்று நான் நினைக்கிறேன். அவர்கள் வேட்கையுடன் விளையாடினர்.\n\n\"நாங்கள் திட்டமிட்டதை வீரர்கள் சரியாக செயல்படுத்தினார்கள். முக்கிய முடிவுகளை எடுப்பதில் அவர்கள் தைரியத்துடன் செயல்பட்டார்கள்.\n\n\"ஆட்டத்தின் முடிவு எனக்கு மகிழ்ச்சியளிக்கிறது. ஏனெனில் எனக்குப் பிடித்த நிறைய விஷயங்களை நான் இன்றைய ஆட்டத்தில் பார்த்தேன்,\" என்றார் ஆர்டெட்டா.", "images": [{"image_url": "https://cassette.sphdigital.com.sg/image/tamilmurasu/3ec307c2ef68f02ccca744ebbfc1cc03f560db00e737ab16bb44303222ad9709?w=825", "alt_text": "611436f7-6985-4f39-b02b-8c35d45e84ea", "caption": "எஃப்ஏ கிண்ணக் காற்பந்துத் தொடரின் நான்காவது சுற்று ஆட்டமொன்றின்போது போர்ன்மத்தின் நேதன் அகேவும் (இடது) ஆர்சனலின் நிகிதியாவும் பந்தைத் தங்கள் கட்டுப்பாட்டிற்குள் கொண்டு வர முயற்சி செய்கிறார்கள். படம்: ஏஎஃப்பி  -"}]}
{"article_url": "https://tamilmurasu.com.sg/singapore/story20200129-39508.html", "site_title": "(காணொளி)கிளார்க் கீயில் உள்ள கேளிக்கைக்கூடத்தில் கலவரம்", "publish_date": "2020-01-29", "content": "(காணொளி)கிளார்க் கீயில் உள்ள கேளிக்கைக்கூடத்தில் கலவரம்\n\n29 Jan 2020 - 4:18 pm\n\n1\n\nmins read\n\nஇருக்கைகள், கண்ணாடிக் குவளைகள் போன்றவை பறந்தன. படம், செய்திக்குப் பிறகு உள்ள காணொளி: ஸ்டோம்ப் -\n\nகிளார்க் கீயில் உள்ள கேளிக்கைக்கூடம் ஒன்றில் கடந்த திங்கட்கிழமை (ஜனவரி 27) அதிகாலை வேளையில் நிகழ்ந்த கலவரத்தில் காயமடைந்த 31 வயது ஆடவர் மருத்துவமனைக்குக் கொண்டு செல்லப்பட்டார்.\n\n'கிளப் இல்லூஷன்' என்ற அந்த கேளிக்கைக்கூடத்தில் நிழ்ந்த கலவரம் தொடர்பான காணொளி இணையத்தில் வலம் வந்தது.\n\nபலர் கத்துவது, ஒருவரை ஒருவர் தாக்குவது போன்றவை காணொளியில் தெரிந்தன.\n\nஇருக்கைகள், கண்ணாடிக் குவளைகள் போன்றவை பறந்தன.\n\nகலவரத்தை ஒடுக்க பாதுகாவலர்கள் முற்பட்டபோது 'வெளியேறுங்கள்' என்று மலாய் மொழியில் சத்தம் எழுப்பியதை காணொளியில் கேட்க முடிந்தது.\n\n3A ரிவர் வேலி ரோட்டில் நிகழ்ந்த கலவரம் பற்றி அதிகாலை 3.09 மணிக்குத் தகவல் கிடைத்ததாக போலிசார் தெரிவித்தனர்.\n\nசம்பவத்தில் காயமடைந்த ஆடவர், சிங்கப்பூர் பொது மருத்துவமனைக்குக் கொண்டு செல்லப்பட்டபோது சுயநினைவுடன் இருந்ததாக போலிஸ் பேச்சாளர் குறிப்பிட்டார்.\n\nசம்பவத்தின் தொடர்பில் விசாரணை தொடர்கிறது.\n\n#கலவரம் #கேளிக்கைக்கூடம் #கிளார்க்கீ #தமிழ்முரசு\n\nகுறிப்புச் சொற்கள்\n\nகலவரம்\n\nதொடர்புடைய செய்திகள்\n\nகலவரம் மீண்டும் நிகழாதிருக்க நடவடிக்கைகள்\n\n07 Apr 2016\n\n-\n\n7:27 AM\n\nஇரவுநேர கேளிக்கை விடுதி கூரை மீது ஏறிய ஆடவர் கைது\n\n20 Jun 2016\n\n-\n\n7:11 AM", "images": [{"image_url": "https://cassette.sphdigital.com.sg/image/tamilmurasu/4dbe1f2f3c596ebe9662f0ec7280c6c05c241e8230349834d609ba838cc6d456?w=825", "alt_text": "4a5d8184-b058-4d2b-8b66-caa08cdaf6ee", "caption": "இருக்கைகள், கண்ணாடிக் குவளைகள் போன்றவை பறந்தன. படம், செய்திக்குப் பிறகு உள்ள காணொளி: ஸ்டோம்ப் -"}, {"image_url": "https://tamilmurasu.com.sg/web2-assets/tm_default_image-TFStbgXe.webp?w=235", "alt_text": null, "caption": null}]}
{"article_url": "https://tamilmurasu.com.sg/singapore/story20200129-39511.html", "site_title": "லெங்கோக் பாருவில் அபாயகரமான ஆயுதத்தால் தாக்கியதாக ஆடவர் கைது", "publish_date": "2020-01-29", "content": "லெங்கோக் பாருவில் அபாயகரமான ஆயுதத்தால் தாக்கியதாக ஆடவர் கைது\n\n29 Jan 2020 - 5:45 pm\n\n1\n\nmins read\n\nகிளமென்டி போலிஸ் பிரிவு அதிகாரிகள் தாக்குதலில் ஈடுபட்ட நபரை அடையாளம் கண்டு அதே நாளில் அவரைக் கைது செய்தனர். -\n\nஅபாயகரமான ஆயுதத்தைக்கொண்டு வேண்டுமென்றே காயம் ஏற்படுத்தியதற்காக லெங்கோக் பாருவில் 24 வயது ஆடவர் கைது செய்யப்பட்டார்.\n\nநேற்று (ஜனவரி 28) அதிகாலை 2.50 மணியளவில் இந்தச் சம்பவம் குறித்து தகவல் கிடைத்ததாக போலிசார் தெரிவித்தனர்.\n\nதாக்கப்பட்டவரின் கையில் காயங்கள் இருந்தன.\n\nகிளமென்டி போலிஸ் பிரிவு அதிகாரிகள் தாக்குதலில் ஈடுபட்ட நபரை அடையாளம் கண்டு அதே நாளில் அவரைக் கைது செய்தனர்.\n\nஅபாயகரமான ஆயுதத்தைக் கொண்டு தாக்கியதாக அந்த ஆடவர் மீது நாளை நீதிமன்றத்தில் குற்றம் சாட்டப்படும். குற்றம் நிரூபிக்கப்பட்டால் ஏழாண்டுகள் வரை சிறைத் தண்டனை, அபராதம், பிரம்படி போன்றவை விதிக்கப்படலாம்.\n\nசட்டத்துக்குப் புறம்பான நடவடிக்கைகளில் ஈடுபடுவோர் மீது கடுமையான நடவடிக்கை எடுக்கப்படும் என்று போலிசார் தெரிவித்தனர்.\n\n#தமிழ்முரசு #அபாயகரமானஆயுதத்தால்தாக்கி #லெங்கோக்பாரு\n\nகுறிப்புச் சொற்கள்\n\nகாயம்\n\nதொடர்புடைய செய்திகள்\n\nதுப்பாக்கி வைத்திருந்த விமானப் பயணி கைது\n\n31 Jan 2016\n\n-\n\n10:20 AM\n\nவாந்தி எடுத்ததை தட்டிக் கேட்டவர் கத்தியால் குத்திப் படுகொலை\n\n29 Aug 2017\n\n-\n\n6:00 AM\n\nபாராங்கத்தியால் தாக்கினார்\n\n24 Jun 2016\n\n-\n\n7:53 AM\n\nஆடவரை பேனா கத்தியால் தாக்கியவருக்குச் சிறை\n\n17 Nov 2016\n\n-\n\n6:00 AM\n\nபொங்கோல் தீ; 5 இளையர்கள் கைது\n\n01 Feb 2016\n\n-\n\n9:18 AM", "images": [{"image_url": "https://cassette.sphdigital.com.sg/image/tamilmurasu/5a2e0c450ef9c15fe69be335d3142a69029ea16aa9964dbc9d048c67978fb71b?w=825", "alt_text": "e62e97e0-26a1-4760-bcfa-f98deb99fab8", "caption": "கிளமென்டி போலிஸ் பிரிவு அதிகாரிகள் தாக்குதலில் ஈடுபட்ட நபரை அடையாளம் கண்டு அதே நாளில் அவரைக் கைது செய்தனர். -"}, {"image_url": "https://cassette.sphdigital.com.sg/image/tamilmurasu/43e01cc0d3f0ead999ba6928510fc953f4729cb21903aac33d869bf80594135e?w=235", "alt_text": null, "caption": null}, {"image_url": "https://tamilmurasu.com.sg/web2-assets/tm_default_image-TFStbgXe.webp?w=235", "alt_text": null, "caption": null}, {"image_url": "https://cassette.sphdigital.com.sg/image/tamilmurasu/13db46d647bdd17f924c0dddd0798aebd217825a6d4e8e680a76fe89cefa29f7?w=235", "alt_text": null, "caption": null}]}
{"article_url": "https://tamilmurasu.com.sg/world/story20200129-39494.html", "site_title": "அமெரிக்கா: விமானத்தை எதிரிகள் வீழ்த்தியிருக்கலாம்", "publish_date": "2020-01-29", "content": "அமெரிக்கா: விமானத்தை எதிரிகள் வீழ்த்தியிருக்கலாம்\n\n29 Jan 2020 - 10:00 am\n\n1\n\nmins read\n\nஆப்கானிஸ்தானின் காஸ்னி மாகாணத்தில் விழுந்து நொறுங்கிய விமானம் தன்னுடைய ராணுவ விமானம் என்று அமெரிக்கா உறுதிப்படுத்தியுள்ளது. படம்: இணையம் -\n\nகாபூல்: ஆப்கானிஸ்தானில் விழுந்து நொறுங்கிய விமானம் தங்களுடையது என்றும் அது எதிரிகளால் சுட்டு வீழ்த்தப்பட்டிருக்கலாம் என்றும் அமெரிக்கா கூறியுள்ளது.\n\nநேற்று முன்தினம் நிகழ்ந்த இந்த விபத்து குறித்து ஆப்கானிஸ்தானில் உள்ள அமெரிக்க ராணுவத்தின் செய்தித் தொடர்பாளர் கூறும்போது, \"ஆப்கானிஸ்தானில் உள்ள காஸ்னி மாகாணத்தில் தலிபான்கள் கட்டுப்பாட்டின் கீழ் உள்ள தெஹ் யாக் மாவட்டத்தில் E-11A என்ற அமெரிக்க ராணுவ விமானம் விபத்துக்குள்ளானது.\n\n\"விமானம் தீப்பிடித்ததற்கான காரணம் இதுவரை தெரியவில்லை. விமானம் எதிரிகளால் வீழ்த்தப்பட்டதா என்று விசாரணை நடந்து வருகிறது,\" என்றார்.\n\nஇந்த விமானத்தில் எத்தனை பேர் பயணித்தார்கள், அவர்களின் நிலைமை என்ன என்பது குறித்து அவர் எதுவும் சொல்லவில்லை.\n\nஇந்த நிலையில் அமெரிக்க விமானம் சுட்டுவீழ்த்தப்பட்டது என்றும் அதில் பயணம் செயத் அமெரிக்க உயரதிகாரிகள் மாண்டுவிட்டதாகவும் தலிபான்களின் செய்தித் தொடர்பாளர் தெரிவித்தார்.\n\nகாஸ்னி மாகாணத்தில் குளிர் காரணமாக பனி படர்ந்துள்ளதால் விமானத்தில் தொழில்நுட்பக் கோளாறு ஏற்பட்டிருக்கலாம் என ஆப்கான் ஊடகங்கள் கூறின.", "images": [{"image_url": "https://tamilmurasu.com.sg/world/story20200129-39494.html?w=825", "alt_text": "b1d75795-fc70-4031-95f8-8279c475dc95", "caption": "ஆப்கானிஸ்தானின் காஸ்னி மாகாணத்தில் விழுந்து நொறுங்கிய விமானம் தன்னுடைய ராணுவ விமானம் என்று அமெரிக்கா உறுதிப்படுத்தியுள்ளது. படம்: இணையம் -"}]}
{"article_url": "https://tamilmurasu.com.sg/singapore/story20200129-39475.html", "site_title": "சுகாதார நடவடிக்கைகளை முடுக்கிவிட்ட பாலர் பள்ளிகள்", "publish_date": "2020-01-29", "content": "சுகாதார நடவடிக்கைகளை முடுக்கிவிட்ட பாலர் பள்ளிகள்\n\n29 Jan 2020 - 10:00 am\n\n3\n\nmins read\n\nமை ஃபர்ஸ்ட் ஸ்கூல் பாலர் பள்ளி மாணவர்களின் உடல்நிலையைச் பரிசோதனை செய்யும் பள்ளி ஊழியர்கள். படம்: ஸ்ட்ரெய்ட்ஸ் டைம்ஸ் -\n\nவூஹான் கிருமித் தொற்று சிங்கப்பூரையும் பாதித்துள்ளதை அடுத்து, சீனப் புத்தாண்டு விடுமுறைக்குப் பிறகு பள்ளி திரும்பும் மாணவர்கள் குறித்து அக்கறை எழுந்துள்ளது. இந்நிலையில், பாலர் பள்ளிகளில் நேற்று சுகாதார நடவடிக்கைகள் முடுக்கிவிடப்பட்டன. கடந்த இரண்டு வாரங்களில் சீனாவுக்குப் பயணம் மேற்கொண்ட மாணவர்கள், பெற்றோர் ஆகியோரைக் கண்டறிய நடவடிக்கை எடுக்கப்பட்டது. வெளிநாட்டுப் பயணம் குறித்த தகவலை இணையம் வழி சமர்ப்பிக்காத பெற்றோர் அதற்கான படிவங்களை நேற்று பூர்த்தி செய்தனர்.\n\nபுவாங்கோக் கிரசெண்ட் வட்டாரத்தில் உள்ள மை ஃபர்ஸ்ட் ஸ்கூல் பாலர் பள்ளிக்குச் சமுதாய, குடும்ப மேம்பாட்டு அமைச்சர் டெஸ்மண்ட் லீ நேற்று வருகை புரிந்து அங்கு நடைமுறைப்படுத்தப்பட்டுள்ள சுகாதார நடவடிக்கை\n\nகளைப் பார்வையிட்டார். அந்தப் பாலர் பள்ளியைச் சேர்ந்த ஆசிரியர்களும் ஊழியர்களும் முகக் கவசம் அணிந்திருந்தனர். அவர்கள் அனைவரின் கைகளில் வெப்பமானியும் கிருமி நாசினி போத்தல்களும் இருந்தன. பாலர் பள்ளி மாணவர்கள், ஆசிரியர்கள், ஊழியர்கள் நலமுடன் இருப்பதற்கு வூஹான் கிருமித் தொற்றுக்கு எதிரான முன்னெச்சரிக்கை நடவடிக்கை மிகவும் அவசியம் என்று அமைச்சர் லீ தெரிவித்தார்.\n\nகடந்த இரண்டு வாரங்களில் சீனாவுக்குப் பயணம் மேற்கொண்டிருந்த மாணவர்கள், பாலர் பள்ளி ஊழியர்கள் அனைவருக்கும் 14 நாள் கட்டாய விடுப்பு அறிவிக்கப்பட்டிருப்பதாக அவர் கூறினார். சிங்கப்பூரில் ஏறத்தாழ 1,900 பாலர் பள்ளிகள் உள்ளன. அவற்றில் கிட்டத்தட்ட 25,000 ஊழியர்கள் உள்ளனர்.\n\nஅறிவிக்கப்பட்டிருக்கும் முன்னெச்சரிக்கை நடவடிக்கைகளால் ஏறக்குறைய 600 பாலர் பள்ளி ஊழியர்கள் பாதிக்கப்படுவர் என்று முன்னுரைக்கப்பட்டுள்ளது. சிங்கப்பூரில் 180,000 பாலர் பள்ளி மாணவர்கள் இருப்பதாகவும் அவர்களில் 1,000 பேர் முன்னெச்சரிக்கை நடவடிக்கைகளால் பாதிக்கப்படுவர் என்றும் நம்பப்படுகிறது.\n\n\"வூஹான் கிருமித் தொற்றால் பாலர் பள்ளிகளில் பயிலும் குழந்தைகளும் உடற்குறையுள்ள முதியோரும் மிக எளிதில் பாதிக்கப்\n\nபடக்கூடும். அதனால் பாலர் பள்ளிகளிலும் மற்ற சமூக இடங்களிலும் முன்னெச்சரிக்கை நடவடிக்கைகள் முடுக்கிவிடப்பட்டுள்ளன. கட்டாய விடுப்பில் இருப்போர் வீட்டில் இருக்க வேண்டும் என்று கூட்டமான இடங்களைத் தவிர்க்க வேண்டும் என்றும் நாங்கள் கேட்டுக்கொள்கிறோம்,\" என்று அமைச்சர் லீ தெரிவித்தார்.\n\nசிங்கப்பூரில் 140க்கும் அதிகமான மை ஃபர்ஸ்ட் ஸ்கூல் பாலர் பள்ளிகள் உள்ளன. அவை என்டியுசி ஃபர்ஸ்ட் கேம்பசால் நடத்தப்படுகின்றன. மை ஃபர்ஸ்ட் ஸ்கூல் பாலர் பள்ளிகளில் பணியாற்றும் ஊழியர்களில் இரண்டு விழுக்காட்டினருக்குக் கட்டாய விடுப்பு வழங்கப்படும் என்றும் மனிதவளப் பற்றாக்குறை ஒரு பிரச்சினையல்ல என்றும் மை ஃபர்ஸ்ட் ஸ்கூலின் பொது மேலாளர் திருவாட்டி தியேன் ஐ லிங் கூறினார்.\n\n\"எங்களது ஊழியர்கள் நீண்ட மருத்துவ அல்லது மருத்துவமனை விடுப்பில் இருக்கும்போது அவர்களுக்குப் பதிலாகப் பணியாற்ற கூடுதல் ஊழியர்களை நாங்கள் வைத்திருக்கிறோம். எனவே, இந்தக் கட்டத்தில் ஊழியர் பற்றாக்குறை பற்றி நாங்கள் கவலைப்படவில்லை,\" என்றார் அவர்.\n\nமை ஃபர்ஸ்ட் ஸ்கூல் பாலர் பள்ளிகளில் ஏற்கெனவே சுகாதார, பாதுகாப்பு முன்னெச்சரிக்கை நடவடிக்கை நடைமுறையில் உள்ளதாக திருவாட்டி தியேன் தெரிவித்தார். சாதாரண நாட்களிலும் மாணவர்\n\nகளின் உடல் வெப்பநிலை இரண்டு முறை சோதிக்கப்படுவதாக அவர் கூறினார்.\n\nஇதற்கிடையே, நாளையிலிருந்து பள்ளிகளில் மாணவர்களின் உடல் வெப்பநிலை அன்றாடம் சோதிக்கப்படும் என்று கல்வி அமைச்சர் ஓங் யி காங் தெரிவித்துள்ளார். சளிக் காய்ச்சலுக்கான அறிகுறி\n\nகளுக்காக மாணவர்களும் பள்ளி ஊழியர்களும் கண்காணிக்கப்படுவர் என அவர் கூறினார்.\n\nகட்டாய விடுப்பில் இருக்கும் மாணவர்கள் வீட்டில் இருந்தபடி பாடம் கற்க ஏற்பாடுகள் செய்யப்பட்டுள்ளன.\n\nகிட்டத்தட்ட 800 மாணவர்கள் கட்டாய விடுப்பில் இருப்பர் என்று எதிர்பார்க்கப்படுகிறது.\n\nமாணவர்கள், பள்ளி ஊழியர்கள் என மொத்தம் ஐந்து பேர் கடந்த இரண்டு வாரங்களில் சீனாவின் ஹுபெய் மாகாணத்துக்குப் பயணம் மேற்கொண்டிருந்ததாக அறியப்படுகிறது.", "images": [{"image_url": "https://cassette.sphdigital.com.sg/image/tamilmurasu/54100e2cfff228bcf8ed55795596491e90ccb1e53f1a880ef4001ce241a611d7?w=825", "alt_text": "d4e72aae-f0a6-4425-94ce-151072b6a238", "caption": "மை ஃபர்ஸ்ட் ஸ்கூல் பாலர் பள்ளி மாணவர்களின் உடல்நிலையைச் பரிசோதனை செய்யும் பள்ளி ஊழியர்கள். படம்: ஸ்ட்ரெய்ட்ஸ் டைம்ஸ் -"}]}
{"article_url": "https://tamilmurasu.com.sg/world/story20200129-39512.html", "site_title": "வூஹான் கிருமித் தொற்று: மிகுந்த சிரமத்துக்கிடையே அறுவை சிகிச்சை மூலம் பிறந்த ஆண் குழந்தை", "publish_date": "2020-01-29", "content": "வூஹான் கிருமித் தொற்று: மிகுந்த சிரமத்துக்கிடையே அறுவை சிகிச்சை மூலம் பிறந்த ஆண் குழந்தை\n\n29 Jan 2020 - 6:09 pm\n\n1\n\nmins read\n\nஒரு மணி நேரத்துக்கான அந்த அறுவை சிகிச்சையின்போது, இரண்டு பாதுகாப்பு உடைகள், ஒரு முகக் கவசம், ஒரு பாதுகாப்புக் கண்ணாடிகள் போன்றவற்றை வூஹான் செஞ்சிலுவைச் சங்கத்தின் மருத்துவர் குழு அணிந்திருந்ததாகக் கூறப்பட்டது. படம்: ஏஎஃப்பி -\n\nவூகான் கொரோனோ கிருமித் தொற்றால் பாதிக்கப்பட்டிருக்கக்கூடும் என்ற சந்தேகத்தில் சிகிச்சைக்கு உட்படுத்தப்பட்டிருந்த கர்ப்பிணி ஒருவருக்கு அறுவை சிகிச்சை மூலம் ஆண் குழந்தை பிறந்தது.\n\nஅந்தக் கிருமித் தொற்று தொடங்கியதாகக் கருதப்படும் வூஹானில் வசித்துவரும் அந்த 27 வயதுப் பெண்ணின் உடல் நிலை மோசமடைந்த நிலையில், கர்ப்பிணியாக இருந்த அவருக்கு முறையான சிகிச்சையும் அளிக்க முடியவில்லை.\n\nகிருமித் தொற்றுக்காக அளிக்கப்படும் சிகிச்சை அவரது கருவிலிருக்கும் சிசுவைப் பாதிக்குமோ என்ற அச்சத்தில் சிகிச்சை முழுமையாக அளிக்கப்படாத நிலை இருந்தது.\n\nஅதனை அடுத்து, அந்தப் பெண்ணுக்கு அறுவை சிகிச்சை மேற்கொள்ள முடிவு செய்யப்பட்டது.\n\nமிகுந்த காய்ச்சலுடனும், இடைவிடாத இருமலுடனும் போராடிக்கொண்டிருந்த அந்தப் பெண்ணுக்கு அறுவை சிகிச்சை மேற்கொள்வது மிகவும் அபாயகரமானது என்று கூறப்பட்டது.\n\nவூஹான் யூனியன் மருத்துவமனையில் மகப்பேறு மருத்துவத் துறையின் துணை இயக்குநர் ஸாவோ யின், அவரது குழுவினரால் இந்த அறுவை சிகிச்சை மேற்கொள்ளப்பட்டது.\n\nஒரு மணி நேரத்துக்கான அந்த அறுவை சிகிச்சையின்போது, இரண்டு பாதுகாப்பு உடைகள், ஒரு முகக் கவசம், ஒரு பாதுகாப்புக் கண்ணாடிகள் போன்றவற்றை மருத்துவர் குழு அணிந்திருந்ததாகக் கூறப்பட்டது.\n\nஸயோயான் என்று அறியப்படும் அந்தப் பெண் 37 வார கர்ப்பிணியாக இருந்தபோது, அவருக்கு கிருமித் தொற்று ஏற்பட்டிருக்கலாம் என சந்தேகிக்கப்பட்டதாக உள்ளூர் தொலைக்காட்சி தெரிவித்தது.\n\n#தமிழ்முரசு #வூஹான் #கர்ப்பிணிக்குஅறுவைசிகிச்சை\n\nகுறிப்புச் சொற்கள்\n\nகர்ப்பிணி\n\nஅறுவை சிகிச்சை", "images": [{"image_url": "https://tamilmurasu.com.sg/world/story20200129-39512.html?w=825", "alt_text": "d1e0be49-54be-49e5-b798-056fe4c995e1", "caption": "ஒரு மணி நேரத்துக்கான அந்த அறுவை சிகிச்சையின்போது, இரண்டு பாதுகாப்பு உடைகள், ஒரு முகக் கவசம், ஒரு பாதுகாப்புக் கண்ணாடிகள் போன்றவற்றை வூஹான் செஞ்சிலுவைச் சங்கத்தின் மருத்துவர் குழு அணிந்திருந்ததாகக் கூறப்பட்டது. படம்: ஏஎஃப்பி -"}]}
{"article_url": "https://tamilmurasu.com.sg/cinema/story20200129-39506.html", "site_title": "'லட்சியத்துடன் வாழும் நாயகி, இலக்கின்றி சுற்றும் கதாநாயகனின் கதைதான் மாயநதி'", "publish_date": "2020-01-29", "content": "'லட்சியத்துடன் வாழும் நாயகி, இலக்கின்றி சுற்றும் கதாநாயகனின் கதைதான் மாயநதி'\n\n29 Jan 2020 - 10:00 am\n\n1\n\nmins read\n\nநாயகன் அபி சரவணனுக்கு 'மாயநதி' படம் திருப்புமுனையாக அமையும் என்றும் சொல்கிறார் இயக்குநர் அஷோக் தியாகராஜன். படம்: ஊடகம் -\n\nஅஷோக் தியாகராஜன் இயக்கத்தில் அபி சரவணன், வெண்பா நடிப்பில் உருவாகி இருக்கும் படம் 'மாயநதி'.\n\nமேலும் ஆடுகளம் நரேன், அப்புக்குட்டி, தமிழ் வெங்கட் ஆகியோர் முக்கிய கதாபாத்திரங்களில் நடித்துள்ளனர். கதை, திரைக்கதை, வசனம் ஆகியவற்றையும் அஷோக் தியாகராஜன்தான் எழுதி உள்ளார். இளையராஜாவின் மகள் பவதாரிணி இசையமைத்துள்ளார்.\n\n\"மகள் மீது பாசமும் மிகுந்த நம்பிக்கையும் கொண்டுள்ளார் நாயகியின் தந்தை. நாயகிக்கோ மருத்துவராக வேண்டும், சமுதாயத்துக்கு முடிந்தவரை சேவையாற்ற வேண்டும் என்பதே லட்சியம்.\n\n\"மறுபக்கம் எந்தவிதமான இலக்கும் இன்றி சுற்றிக்கொண்டிருக்கிறான் நாயகன். காதலிப்பது ஒன்றையே தனது குறிக்கோள் என்றும் பின்னர் முடிவு செய்கிறான்.\n\n\"லட்சியத்துடன் வாழும் இளம்பெண்ணையும் இந்தச் சராசரி இளைஞனையும் மையப்படுத்தி திரைக்கதை அமைத்துள்ளேன். இவர்களைப் பற்றிய சுவாரசியமான நிகழ்வுகளின் தொகுப்பே 'மாயநதி',\" என்கிறார் இயக்குநர் அஷோக் தியாகராஜன்.\n\nபதின்ம வயதில் இயல்பாக ஏற்படும் காதல் அல்லது இனக்கவர்ச்சியைக் கடந்து ஒரு பெண்ணால் தனது லட்சியத்தை அடைய முடிந்ததா? என்பதை யதார்த்தமாக கூறியிருப்பதாகக் குறிப்பிடுபவர், இது இளையர்கள் மட்டுமல்லாமல் அனைவரையும் கவரும் படைப்பாக இருக்கும் என்கிறார். நாயகன் அபி சரவணனுக்கு இப்படம் திருப்புமுனையாக அமையும் என்றும் சொல்கிறார்.", "images": [{"image_url": "https://cassette.sphdigital.com.sg/image/tamilmurasu/ae4e8e415524aca71099ae4b16c14d4c2ee3cc3b1908f8f6aba287940fe8f93f?w=825", "alt_text": "47481971-678a-4fb6-b0d5-02124fc79611", "caption": "நாயகன் அபி சரவணனுக்கு 'மாயநதி' படம் திருப்புமுனையாக அமையும் என்றும் சொல்கிறார் இயக்குநர் அஷோக் தியாகராஜன். படம்: ஊடகம் -"}]}
{"article_url": "https://tamilmurasu.com.sg/tamilnadu/story20200129-39516.html", "site_title": "வூஹான்: தயார் நிலையில் மதுரை அரசு மருத்துவமனை", "publish_date": "2020-01-29", "content": "வூஹான்: தயார் நிலையில் மதுரை அரசு மருத்துவமனை\n\n29 Jan 2020 - 8:49 pm\n\n2\n\nmins read\n\nமதுரை இராசாசி அரசு பொது மருத்துவமனை. படம்: இணையம் -\n\nசீனாவிலிருந்து தமிழகத்துக்குத் திரும்பிய 51 பேர் மருத்துவக் கண்காணிப்பின் கீழ் வைக்கப்பட்டுள்ளனர்.\n\nசீனாவில் விசித்திர 'கொரோனா' கிருமிக்கு 130க்கும் அதிகமானோர் பலியாகிவிட்டனர். 6,000க்கும் மேற்பட்டோர் தொற்று நோயால் பாதிக்கப்பட்டுள்ளனர்.\n\nஇந்த நிலையில் சீனாவிலிருந்து தமிழகம் வந்துள்ள 51 பேர் மருத்துவக் கண்காணிப்பின் கீழ் இருப்பதாக தமிழ்நாடு பொது சுகாதாரத் துறை தரப்பில் தெரிவிக்கப்பட்டுள்ளது.\n\nஇது குறித்து விளக்கமளித்த தமிழக பொது சுகாதாரத் துறை இயக்குநா் குழந்தைசாமி, \"கொரோனா கிருமித் தொற்றால் பாதிக்கப்பட்டிருக்கிறார்களா என்று 51 பேரும் கண்காணிக்கப்பட்டு வருகின்றனர். அவா்களுக்கு காய்ச்சல், இருமல் போன்ற அறிகுறி தென்படுகிறதா எனச் சோதிக்கப்பட்டது. எனவே அவா்களின் வீடுகளிலேயே கவனித்து வருகிறோம். ஒவ்வொரு நாளும் அவா்களின் வீடுகளுக்கு காலை, மாலையில் மருத்துவப் பணியாளா்கள் சென்று மருத்துவ சோதனை செய்கின்றனர். ஒருவர் மட்டும் 28 நாட்களுக்குப் பிறகு விடுவிக்கப்பட்டுள்ளார்,\" என்றாா்.\n\nவெளிநாடுகளில் இருந்து சென்னை விமான நிலையத்துக்கு வரும் மருத்துவ பயணிகளுக்கும் மருத்துவ சோதனைகள் நடத்தப்பட்டு வருகின்றன.\n\nதிருச்சிராப்பள்ளி, கோயம்புத்தூா், மதுரை ஆகிய விமான நிலையங்களில் மருத்துவக் குழு அமைக்கப்பட்டுள்ளது.\n\nஅதே சமயத்தில் இந்தியா முழுவதும் பல்வேறு மாநிலங்களில் ஏறக்குறைய 450 போ் மருத்துவ கண்காணிப்பில் வைக்கப்பட்டுள்ளதாக தகவல்கள் தெரிவிக்கின்றன.\n\nஇதற்கிடையே 'கொரோனா' கிருமி பாதிப்புக்கு சிறப்பு வார்டுகளை அமைக்குமாறு சுகாதாரத் துறை செயலாளர் பீலா ராஜேஷ் உத்தரவிட்டுள்ளார்.\n\nஅதன்படி மதுரை இராசாசி அரசு மருத்துவமனையிலும் சென்னை ராஜீவ் காந்தி மருத்துவமனையிலும் கொரோனா கிருமித் தொற்று சிகிச்சைக்கு தனி அறை அமைக்கப்பட்டுள்ளது.\n\nமதுரையில் எட்டு படுக்கைகளைக் கொண்ட சிறப்பு சிகிச்சை அறைக்கு இரண்டு நுரையீரல் சிகிச்சை பிரிவு மருத்துவர்கள், இரண்டு பட்ட மேற்படிப்பு மருத்துவ மாணவர்கள், பொது மருத்துவர்கள், தாதியர்கள் அடங்கிய குழு அமைக்கப்பட்டுள்ளது.\n\nமற்றொரு சூழ்நிலையில் சீனாவில் உள்ள இந்தியர்களுக்கு உதவ இந்திய துாதரகம் தயாராக உள்ளது என்று சீனாவில் உள்ள இந்திய துாதரகத்தின் துணை தலைமை அதிகாரி அக்கினோ விமல் கூறினார்.\n\nதமிழக அரசுக்கு அனுப்பிய கடிதத்தில், 'கொரோனா' வைரஸ் பரவாமல் தடுக்க நகரை விட்டு வெளியேறவிடாமல் தடுத்து வைக்கப்பட்டுள்ள மக்களுக்கு தேவையான உணவு, எரிபொருள் கிடைப்பதை சீனா அரசு உறுதி செய்துள்ளது. ஹுபெய் மாநிலத்தில் உள்ள இந்தியர்களுடன் இந்திய துாதரக அதிகாரிகள் தொடர்பு கொண்டு பேசி வருகின்றனர். இது தவிர இந்திய மாணவர்களுக்கு உதவ 'வீசாட்' என்ற இணையத்தள குழுவை உருவாக்கியிருக்கிறோம்,\" என்று திரு அக்கினோ விமல் தெரிவித்துள்ளார்.\n\n#வூஹான்இந்தியா #தமிழ்முரசு\n\nகுறிப்புச் சொற்கள்\n\nமதுரை\n\nதமிழ்நாடு\n\nஇந்தியா\n\nசென்னை", "images": [{"image_url": "https://tamilmurasu.com.sg/tamilnadu/story20200129-39516.html?w=825", "alt_text": "a7edc764-ed51-4625-8ac3-06890ca9e768", "caption": "மதுரை இராசாசி அரசு பொது மருத்துவமனை. படம்: இணையம் -"}]}
{"article_url": "https://tamilmurasu.com.sg/world/story20200130-39526.html", "site_title": "கியூபா, ஜமைக்காவில் இரு பயங்கர நிலநடுக்கங்கள்", "publish_date": "2020-01-30", "content": "கியூபா, ஜமைக்காவில் இரு பயங்கர நிலநடுக்கங்கள்\n\n30 Jan 2020 - 6:00 am\n\n1\n\nmins read\n\nகியூபா, ஜமைக்கா இடையே அடுத்தடுத்து ஏற்பட்ட இரு பயங்கர நிலநடுக்கங்களையடுத்து சுனாமி எச்சரிக்கை விடுக்கப்பட்டு பின்னர் திரும்பப் பெறப்பட்டது.\n\nரிக்டர் அளவுகோலில் 7.7 எனவும் 6.1 எனவும் இரண்டு நில\n\nநடுக்கங்கள் கியூபா மற்றும் கேமேன் தீவு பகுதிகளில் பதிவாகி இருப்பதாக அமெரிக்க புவி ஆய்வு மையம் தெரிவித்துள்ளது.\n\nநிலநடுக்கத்தால் ஆழிப்பேரலைகள் தாக்கலாம் என அஞ்சப்படுகிறது. நிலநடுக்கம் காரணமாக ஜமைக்கா, மியாமியில் மக்கள் பீதியால் வீடுகளையும் அலுவலகங்களையும் விட்டு வெளியேறினர்.\n\nதொலைதூரத்தில் உள்ள புளோரிடாவிலும் சுனாமி எச்சரிக்கையால் அச்சம் காணப்பட்டது. 300 கிலோமீட்டர் சுற்றுவட்டாரத்தில் சுனாமி அலைகள் மிகப்பெரிய அளவில் தாக்கலாம் என்று எச்சரிக்கை விடுக்கப்பட்டு பின்னர் ஆபத்து நீங்கியதாக சுனாமி எச்சரிக்கை திரும்பப் பெறப்பட்டது. ஆயினும் இந்த நிலநடுக்கங்களில் உயிர்ச்சேதம் குறித்த விவரம் வெளியாகவில்லை.", "images": []}
{"article_url": "https://tamilmurasu.com.sg/world/story20200129-39513.html", "site_title": "'வூஹான் கிருமித் தொற்று இன்னும் 10 நாட்களுக்குள் உச்சநிலையை எட்டக்கூடும்'", "publish_date": "2020-01-29", "content": "'வூஹான் கிருமித் தொற்று இன்னும் 10 நாட்களுக்குள் உச்சநிலையை எட்டக்கூடும்'\n\n29 Jan 2020 - 7:06 pm\n\n1\n\nmins read\n\nஇந்தப் புதிய கிருமித் தொற்று பெருமளவில் பெருகாது என்றும் இன்னும் பத்து நாட்களுக்குள் அது உச்சநிலையை எட்டிவிடும் என்றும் சீனாவின் தேசிய சுகாதார ஆணையத்தின் பிரபல ஆய்வாளர் டாக்டர் ஸோங் நன்ஷான் கூறியுள்ளார். படம்: ஏஎஃப்பி -\n\n130க்கும் அதிகமானோரைப் பலிகொண்ட வூஹான் கொரோனோ கிருமித் தொற்றின் தாக்கம் இன்னும் 10 நாட்களில் உச்சநிலையை எட்டக்கூடும் என்று நேற்று (ஜனவரி 28) சீன அரசாங்க நிபுணர் ஒருவர் கூறியுள்ளார்.\n\nஹாங்காங்கிலும் சீனாவிலும் 2002, 2003ஆம் ஆண்டுகளில் 650 பேரின் உயிரைக் குடித்த 'சார்ஸ்' கிருமியைப் போன்றது இந்த கொரோனா வைரஸ் என்று கூறப்படுகிறது.\n\nகடந்த மாதத் தொடக்கத்தில் வூஹானில் தொடங்கிய இந்தப் புதிய கிருமித் தொற்றால் தற்போது சீனாவில் மட்டும் 6,000க்கும் அதிகமானோர் பாதிக்கப்பட்டுள்ளனர்.\n\nஉலகின் பல்வேறு நாடுகளிலும் இந்த கிருமித் தொற்றின் பாதிப்பு நிலவுகிறது. சிங்கப்பூரில் இதுவரை 10 பேர் இந்தக் கிருமித் தொற்றால் பாதிக்கப்பட்டிருப்பது உறுதி செய்யப்பட்டுள்ளது. மலேசியாவில் எழுவர் இந்தக் கிருமித் தொற்றால் பாதிக்கப்பட்டிருப்பதாகக் கூறப்பட்டது.\n\nஆனால், இந்தப் புதிய கிருமித் தொற்று பெருமளவில் பெருகாது என்றும் இன்னும் பத்து நாட்களுக்குள் அது உச்சநிலையை எட்டிவிடும் என்றும் சீனாவின் தேசிய சுகாதார ஆணையத்தின் பிரபல ஆய்வாளர் டாக்டர் ஸோங் நன்ஷான் கூறியுள்ளார்.\n\n\"இந்தக் கிருமித் தொற்றைக் குணப்படுத்த இன்னும் மருந்து கண்டுபிடிக்கப்படாவிட்டாலும் இந்தத் தொற்றால் உயிரிழப்போரின் எண்ணிக்கை குறையும்,\" என்றும் அவர் குறிப்பிட்டுள்ளார்.\n\nகிருமித் தொற்றால் பாதிக்கப்பட்டவர்கள் நோயின் அறிகுறிகள் தென்படுவதற்கு முன்பாக பொது இடங்களுக்குச் சென்று வந்ததால் அதிக அளவில் கிருமித் தொற்று பரவியதாகக் குறிப்பிட்ட அவர், பாதிக்கப்பட்டவர்கள் தனிமைப்படுத்தப்பட்டுள்ளதால் கிருமித் தொற்று பரவல் குறையும் என்றார்.\n\n#தமிழ்முரசு #வூஹான் #wuhan\n\nகுறிப்புச் சொற்கள்\n\nதொற்று\n\nசீனா\n\nதொடர்புடைய செய்திகள்\n\nவூஹான் வைரஸ்: மனிதர்களுக்கிடையே தொற்றும் அபாயம்; 200  பேருக்கு மேல் பாதிப்பு\n\n20 Jan 2020\n\n-\n\n9:01 PM\n\nசளிக்காய்ச்சல்: சீனாவின் வூஹான் மாநிலத்திலிருந்து வரும் பயணிகளுக்கு வெப்பநிலை சோதனை\n\n03 Jan 2020\n\n-\n\n6:53 PM\n\nவூஹான் பயணத்தைத் தவிர்க்க சிங்கப்பூரர்களுக்கு வேண்டுகோள்\n\n23 Jan 2020\n\n-\n\n8:21 PM\n\nவூஹான் நிமோனியா என சந்தேகிக்கப்படும் முதல் சம்பவம்\n\n06 Jan 2020\n\n-\n\n6:00 AM\n\nவூஹான் கிருமி; எட்டு ஸ்கூட் பயணங்கள் ரத்து\n\n23 Jan 2020\n\n-\n\n8:05 PM", "images": [{"image_url": "https://cassette.sphdigital.com.sg/image/tamilmurasu/4254684413dee51882cf9e6583cb2bb8b12d932c2cc87bad6b21cd65a318d553?w=825", "alt_text": "f0c23973-b0e9-428d-92c8-deaacef1773b", "caption": "இந்தப் புதிய கிருமித் தொற்று பெருமளவில் பெருகாது என்றும் இன்னும் பத்து நாட்களுக்குள் அது உச்சநிலையை எட்டிவிடும் என்றும் சீனாவின் தேசிய சுகாதார ஆணையத்தின் பிரபல ஆய்வாளர் டாக்டர் ஸோங் நன்ஷான் கூறியுள்ளார். படம்: ஏஎஃப்பி -"}, {"image_url": "https://cassette.sphdigital.com.sg/image/tamilmurasu/8458fdb94537f64dbb47c529ba376e1733897bcffc5209b9a0aed2c74baa10e3?w=235", "alt_text": "வூஹான் வைரஸ் தொற்றினால் பாதிக்கப்பட்டவர்களுக்குச் சிகிச்சை அளிக்கும் மருத்துவமனைக்குள் நோயாளி ஒருவரைக் கொண்டு செல்லும் மருத்துவ ஊழியர்கள். படம்: ஏஎஃப்பி", "caption": null}, {"image_url": "https://tamilmurasu.com.sg/web2-assets/tm_default_image-TFStbgXe.webp?w=235", "alt_text": "வூஹான் மாநிலத்துக்கு குறைந்தது 14 நாட்களுக்கு முன் சென்று வந்திருப்போரில் யாருக்காவது காய்ச்சல் அல்லது சுவாசப் பிரச்சினை அல்லது சளிக்காய்ச்சல் இருக்குமேயானால் அவர்கள் தனித்து வைக்கப்படுவார்கள் என்றும் இதன்மூலம் சளிக்காய்ச்சல் பரவுவது தடுக்கப்படும் என்றும் அமைச்சு விளக்கி உள்ளது. கோப்புப்படம்: ஸ்ட்ரெய்ட்ஸ் டைம்ஸ்", "caption": null}]}
{"article_url": "https://tamilmurasu.com.sg/india/story20200129-39489.html", "site_title": "சீனாவில் சிக்கியுள்ள இந்தியர்களை மீட்கச் செல்லும் தனி விமானம்", "publish_date": "2020-01-29", "content": "சீனாவில் சிக்கியுள்ள இந்தியர்களை மீட்கச் செல்லும் தனி விமானம்\n\n29 Jan 2020 - 6:00 am\n\n2\n\nmins read\n\nமும்பை: சீனாவில் புதுவகை கொரோனா கிருமிப் பரவலைத் தடுக்க, அந்நாட்டு அரசு பல்வேறு நடவடிக்கைகளை மேற்கொண்டு வரும் நிலையில், அங்குள்ள இந்தியர்களை மீட்பதற்கு மத்திய அரசு உரிய ஏற்பாடுகளைச் செய்துள்ளது.\n\nசீனாவின் வூஹான் மற்றும் அதனைச் சுற்றியுள்ள பகுதிகளில் சுமார் 700 இந்தியர்கள் இருப்பதாகக் கூறப்படுகிறது. கிருமித்தொற்றுக்கு அஞ்சி அவர்கள் அனைவரும் வீடுகளுக்குள் முடங்கியுள்ளனர். மேலும் உணவு கிடைக்காமல் தவிப்பதாகவும் தெரிவித்துள்ளனர்.\n\nஇதையடுத்து சீனாவில் உள்ள இந்திய தூதரக அதிகாரிகள் அங்குள்ள இந்தியர்களைத் தொடர்பு கொண்டு தேவையான உதவிகளைச் செய்து வருவதாகக் கூறப்படுகிறது.\n\nமேலும் சீனாவில் கல்வி பயிலும் மாணவர்கள் தற்போது கல்லூரி விடுதிகளில் தங்கி இருப்பதாகவும், அவர்களில் பெரும்பாலானோர் நாடு திரும்ப விரும்புவதாகவும் தகவல்கள் தெரிவிக்கின்றன.\n\nஇந்த நிலையில், சீனாவில் கொரோனா கிருமி பாதிப்புள்ள பகுதிகளிலுள்ள இந்தியர்களை மீட்டு வருவதற்கு தனி விமானம் ஒன்றை அனுப்ப இந்திய அரசு ஏற்பாடு செய்துள்ளது. இதை அடுத்து மும்பையில் இருந்து சீனா செல்ல, 423 இருக்கைகள் கொண்ட ஏர் இந்தியாவின் 'போயிங் 747' விமானம் தயாராக உள்ளது. இந்த விமானத்தில் மருத்துவக்குழு ஒன்றும் செல்ல இருக்கிறது.\n\nசீன அரசின் அனுமதி கிடைத்ததும், இந்த விமானம் அங்கு செல்லும் என்று மத்திய அரசு வட்டாரங்கள் தெரிவிக்கின்றன.\n\nஇதற்கிடையே, நேப்பாளத்தை எல்லையாகக் கொண்ட உத்தரப் பிரதேசம், பீகார், உத்தரகண்ட், மேற்கு வங்காளம், சிக்கிம் ஆகிய ஐந்து மாநிலங்களும் விழிப்புடன் இருக்க அறிவுறுத்தப்பட்டுள்ளன.\n\nநேப்பாளத்தில் இருந்து இந்தியாவுக்குள் வரும் அனைவரையும் தீவிர மருத்துவ பரிசோதனை செய்த பிறகே அனுமதிக்குமாறு 5 மாநிலங்களுக்கும் மத்திய அரசு அறிவுறுத்தியுள்ளதாக தகவல்கள் தெரிவிக்கின்றன.", "images": []}
{"article_url": "https://tamilmurasu.com.sg/sports/story20200129-39504.html", "site_title": "சொந்த மண்ணில் தொடரை இழந்த தென்னாப்பிரிக்கா", "publish_date": "2020-01-29", "content": "சொந்த மண்ணில் தொடரை இழந்த தென்னாப்பிரிக்கா\n\n29 Jan 2020 - 10:00 am\n\n2\n\nmins read\n\nதனது கடைசி ஆட்டத்தில் தென்னாப்பிரிக்க வீரர் ஃபிலாண்டருக்கு 15% அபராதம் விதிக்கப்பட்டது. படம்: இணையம் -\n\nஜோகனஸ்பர்க்: தென்னாப்பிரிக்க அணிக்கெதிரான கடைசி டெஸ்ட் போட்டியில், இங்கிலாந்து அணி 191 ஓட்டங்களில் அபார வெற்றிபெற்றுள்ளது.\n\nஇந்த வெற்றியின் மூலம் நான்கு போட்டிகள் கொண்ட டெஸ்ட் தொடரை, 3-1 என்ற கணக்கில் இங்கிலாந்து கைப்பற்றியுள்ளது.\n\nஇத்தொடரின் முதல் டெஸ்ட் போட்டியில் தோல்வியைத் தழுவிய இங்கிலாந்து அடுத்து வந்த மூன்று போட்டிகளையும் கைப்பற்றியது குறிப்பிடத்தக்கது.\n\n2016ஆம் ஆண்டிற்குப் பிறகு இங்கிலாந்து அந்நிய மண்ணில் கைப்பற்றியுள்ள இரண்டாவது டெஸ்ட் தொடர் இது.\n\nதென்னாப்பிரிக்காவின் ஜோகனஸ்பர்க் மைதானத்தில் கடந்த 24ஆம் தேதி தொடங்கிய இப்போட்டியில், பூவா தலையா வென்ற இங்கிலாந்து, முதலில் பந்தடித்தது.\n\nஅந்த அணி முதல் இன்னிங்சிற்கு 400 ஓட்டங்களும் இரண்டாவது இன்னிங்சில் 248 ஓட்டங்களும் எடுத்தது.\n\nதென்னாபிரிக்க அணியோ, முதல் இன்னிங்சில் 183 ஓட்டங்கள் எடுத்த நிலையில், 466 ஓட்டங்கள் என்ற இமாலய இலக்கை நோக்கி இரண்டாவது இன்னிங்சை விளையாடியது. ஆனால் 274 ஓட்டங்களுக்கே சுருண்டு தோல்வியைத் தழுவியது தென்னாப்பிரிக்கா.\n\nஇங்கிலாந்து அணி வீரர் மார்க் வுட் முதல் இன்னிங்சில் 5 விக்கெட்டுகளையும் 2வது இன்னிங்சில் 4 விக்கெட்டுகளையும் வீழ்த்தியது தென்னாப்பிரிக்க அணியின் சரிவுக்கு காரணமாக அமைந்தது.\n\nஸ்டுவர்ட் பிராட், பென் ஸ்டோக்ஸ் ஆகியோர் தலா 2 விக்கெட்டுகளையும் கிறிஸ் வோக்ஸ் 1 விக்கெட்டினையும் வீழ்த்தினர்.\n\nஇப்போட்டியின் ஆட்டநாயகனாக மார்க் வுட்டும், தொடர் நாயகனாக பென் ஸ்டோக்சும் தேர்வு செய்யப்பட்டனர்.\n\n\"முதல் போட்டியில் அடைந்த தோல்விக்குப் பிறகு மூன்று போட்டிகளையும் வென்றது மகிழ்ச்சியளிக்கிறது. என்னுடைய இந்த இளம் குழுவைப் பற்றி பெருமைப்பட இதை விட சிறந்த தருணம் இல்லை.\n\n\"இனிவரும் நாட்களில் எங்களுடைய ஆட்டம் எப்படி இருக்கும் என்பதை நாங்கள் தெளிவுபடுத்தியுள்ளோம்.\n\n\"வெற்றிகளைக் குவிக்க காத்திருக்கும் இந்த அணிக்கு வானமே எல்லை,\" என்றார் இங்கிலாந்து அணித் தலைவர் ஜோ ரூட்.\n\nஅபராதத்துடன் ஓய்வு பெற்ற தென்னாப்பிரிக்க வீரர்\n\nஇப்போட்டியில் 8 விக்கெட்டுகளை வீழ்த்திய தென்னாப்பிரிக்க வீரர் 34 வயது வெர்னன் ஃபிலாண்டர் அனைத்துலக கிரிக்கெட்டிலிருந்து ஓய்வு பெற்றார். ஆனால் அவரது இந்த கடைசி ஆட்டத்தில் நன்னடத்தை விதிகளை மீறியதற்காக அபராதம் விதித்தது ஐசிசி.\n\nஇங்கிலாந்து வீரர் ஜோஸ் பட்லரை ஆட்டமிழக்க செய்த பிறகு பிளாண்டர் அவரைத் தகாத வார்த்தைகளால் திட்டியதால், அவருக்கு 15% அபராதம் விதிக்கப்பட்டது.\n\n2004ஆம் ஆண்டு தனது 19வது வயதில் முதல்தரப் போட்டியில் அறிமுகமானார் வெர்னன் ஃபிலாண்டர்.", "images": [{"image_url": "https://cassette.sphdigital.com.sg/image/tamilmurasu/9dbe1c59e05e1e3ce6713f588ebb69bcd97503dc99294ebb05fc18056c19e54a?w=825", "alt_text": "e707c166-3bcd-4e96-8947-c79c290fcd87", "caption": "தனது கடைசி ஆட்டத்தில் தென்னாப்பிரிக்க வீரர் ஃபிலாண்டருக்கு 15% அபராதம் விதிக்கப்பட்டது. படம்: இணையம் -"}]}
{"article_url": "https://tamilmurasu.com.sg/tamilnadu/story20200129-39484.html", "site_title": "காலிங்கராயன் கால்வாயைத் தூய்மைப்படுத்த கார்த்தி அழைப்பு", "publish_date": "2020-01-29", "content": "காலிங்கராயன் கால்வாயைத் தூய்மைப்படுத்த கார்த்தி அழைப்பு\n\n29 Jan 2020 - 6:00 am\n\n1\n\nmins read\n\nஈரோடு: மாசடைந்துள்ள காலிங்கராயன் கால்வாயைத் தூய்மைப்படுத்த கொங்கு மக்கள் தேசிய கட்சியும் நடிகர் கார்த்தியும் முன் வந்துள்ளதற்கு காலிங்கராயன் பாசனக் குழுவினர் வரவேற்பு தெரிவித்துள்ளனர்.\n\nஈரோடு மாவட்டம் பவானியில் தொடங்கி ஆவுடையார் பாறை வரை 90 கி.மீ. தூரம் கொண்ட காலிங்கராயன் கால்வாய் 700 ஆண்டுகள் பழமையானதாகும்.\n\nநதிகள் இணைப்பின் முன்னோடியாக விளங்கிய காலிங்கராயனால் வெட்டப்பட்ட இந்த கால்வாய் மூலம், 25,000க்கும் மேற்பட்ட ஏக்கர் நிலம் பாசனம் பெற்று வருகிறது. இதையடுத்து தை மாதம் 5ஆம் நாள் காலிங்கராயன் நாளாகக் கொண்டாடப்பட்டு வருகிறது.", "images": []}
{"article_url": "https://tamilmurasu.com.sg/world/story20200129-39495.html", "site_title": "அதிகரிக்கும் வெப்பநிலை; காட்டுத்தீ அபாய எச்சரிக்கை", "publish_date": "2020-01-29", "content": "அதிகரிக்கும் வெப்பநிலை; காட்டுத்தீ அபாய எச்சரிக்கை\n\n29 Jan 2020 - 6:00 am\n\n1\n\nmins read\n\nசிட்னி: அதிகரித்து வரும் வெப்பநிலை காரணமாக காட்டுத் தீச்சம்பவங்கள் மீண்டும் தலைதூக்க வாய்ப்புள்ளது\n\nஎன்று ஆஸ்திரேலிய அதிகாரிகள் எச்சரிக்கை விடுத்துள்ளனர்.\n\nமேலும் பலமான காற்று வீசக்கூடும் என்பதாலும் காட்டுத்தீயால் கடுமையான பாதிப்புகளை எதிர்கொண்ட கிழக்கு மாநிலங்கள், காட்டுத்தீ தற்காப்பு நடவடிக்கை\n\nகளை வலுப்படுத்துமாறும் கேட்டுக்கொள்ளப்பட்டுள்ளது.\n\nகடந்த செப்டம்பரில் பரவத் தொடங்கிய காட்டுத்தீ சுமார் மூன்று மாதங்களுக்கும் மேல் நீடித்தது. அதில்\n\n1 பில்லியன் விலங்குகளும் 33 மக்களும் உயிரிழந்தனர். சுமார் 2,500 வீடுகள் தீயில் கருகின. பல்லாயிரக்கணக் கான நிலங்கள் சேதமடைந்தன.\n\nபெருமளவில் பரவிய தீ சில வாரங்களுக்கு முன் கட்டுக்குள் கொண்டுவரப்பட்டாலும் சுமார் 100 இடங்களில் காட்டுத்தீ இன்னும் எரிந்து கொண்டிருப்பதாகவும் கூறப்படுகிறது. எனவே அங்கு மீண்டும் காட்டுத்தீ சம்பவங்கள் அதிகரிக்க வாய்ப்புள்ளதாகக் கூறப்படுகிறது.", "images": []}
{"article_url": "https://tamilmurasu.com.sg/singapore/story20200129-39482.html", "site_title": "பாதுகாப்பற்ற பணியிடச் சூழல் குற்றச்சாட்டில் இருந்து விடுவிக்கப்பட்ட ஆஸ்திரேலிய மாது", "publish_date": "2020-01-29", "content": "பாதுகாப்பற்ற பணியிடச் சூழல் குற்றச்சாட்டில் இருந்து விடுவிக்கப்பட்ட ஆஸ்திரேலிய மாது\n\n29 Jan 2020 - 10:00 am\n\n2\n\nmins read\n\nநீதி நிலைநாட்டப்பட்டதால் நிம்மதி அடைந்துள்ளதாகக் கூறும் திருவாட்டி பெலிண்டா ஹியூபர். படம்: ஸ்ட்ரெய்ட்ஸ் டைம்ஸ் -\n\nஇல்லப் பணிப்பெண்ணுக்குப் பாதுகாப்பற்ற பணியிடச் சூழலை வழங்கத் தவறிய குற்றச்சாட்டில் இருந்து ஆஸ்திரேலிய மாது ஒருவர் விடுவிக்கப்பட்டார்.\n\nபெலிண்டா ஹியூபர், 37, என்ற அந்த ஆஸ்திரேலிய மாதுவின் வீட்டில் 2017ஆம் ஆண்டு டக்குலாட் ரோஸ் மே மாட்டா என்ற பிலிப்பீன்ஸ் மாது பணிப்பெண்ணாக வேலை செய்து வந்தார்.\n\nஇந்நிலையில், டன்யர்ன் சாலைக்கு அருகே உள்ள திருவாட்டி பெலிண்டாவின் வீட்டில், இரண்டாம் தளக் கண்ணாடிக் கூரை மீது பாதுகாப்பற்ற நிலையில் நின்றபடி மாட்டா அதைச் சுத்தம் செய்தது கேமராவில் பதிவானது. திருவாட்டி பெலிண்டா அதை அனுமதித்ததாகக் குற்றம் சாட்டப்பட்டது.\n\nஆனால், கடந்த ஆண்டு அக்டோபர் 25ஆம் தேதி இடம்பெற்ற விசாரணையின்போது, கண்ணாடிக் கூரையில் நின்றவாறு மாட்டா அதைச் சுத்தம் செய்ததைக் கண்டதே இல்லை என்றும் ஒருவேளை தான் பார்த்திருந்தால் அவரை நிறுத்தச் சொல்லி, உடனே திரும்ப அழைத்திருப்பேன் என்றும் திருவாட்டி பெலிண்டா தெரிவித்தார்.\n\nஅதனுடன், தாமதமாக வேலைக்கு வருவது, வழியில் செல்வோரை தம் வீட்டைத் திரும்பிப் பார்க்க வைக்கும்படி செய்வது என மாட்டாவிடம் பல பிரச்சினைகள் இருந்ததாகவும் அவர் குறிப்பிட்டார்.\n\nதிருவாட்டி பெலிண்டாவிடம் வேலை செய்தபோதே வேறு வீட்டிற்குப் பணிப்பெண்ணாகச் செல்ல விரும்புவதாக மாட்டா தம்மிடம் கூறினார் என்று அண்டை வீட்டில் பணிப்பெண்ணாக இருந்த திருவாட்டி விலெகாஸ் லின் பல்பாவ் நீதிமன்றத்தில் தெரிவித்தார்.\n\nகடந்த 2017 ஜூலையில் கண்ணாடிக்கூரையில் நின்றுகொண்டு மாட்டா அதைச் சுத்தம் செய்ததைத் தாம் கண்டதாகவும் அவர் கூறினார். அந்த நிலையில் தன்னை ஒரு படம் எடுக்கும்படி மாட்டா கேட்டுக்கொண்டதாகவும் தான் அதற்கு இணங்கியதாகவும் அவர் குறிப்பிட்டார்.\n\nபின் அதை மனிதவள அமைச்சுக்கு அனுப்ப வேண்டுமா என்று தான் கேட்டதாகவும் அதற்கு மாட்டா 'ஆம்' என்றதாகவும் அவர் சொன்னார்.\n\nஆயினும், திருவாட்டி பல்பாவ் அதை அமைச்சுக்கு அனுப்பவில்லை என நீதிமன்றத்தில் தெரிவிக்கப்பட்டது. மாறாக, அந்தப் படம் இணையத்தில் பதிவேற்றப்பட்டு, பரவலானது.\n\nகடந்த அக்டோபர் 24ஆம் தேதி கூறியது போலவே, கண்ணாடிக்கூரையில் நின்றபடி தான் சுத்தம் செய்ததைத் தனது முதலாளி இருமுறை கண்டதாக நீதிமன்றத்தில் மீண்டும் சொன்னார்.\n\nஆனாலும், அவ்வாறு செய்யவேண்டாம் என்று திருவாட்டி பெலிண்டா தன்னிடம் அறிவுறுத்தவில்லை என்றும் மாறாக கிராதியைப் பிடித்துக்கொள்ளும்படி அவர் சொன்னார் என்றும் மாட்டா கூறினார்.\n\nஇருப்பினும், கண்ணாடிக் கூரையில் நின்றபடி அதைச் சுத்தம் செய்யுமாறு திருவாட்டி பெலிண்டா தன்னைப் பணிக்கவில்லை என்பதை அவர் ஒப்புக்கொண்டார். அப்போது, திருவாட்டி பெலிண்டாவின் வீட்டில் வேலை செய்த இன்னொரு பணிப்பெண் அப்படிச் செய்துகாட்டியதாகவும் அவர் சொன்னார்.\n\nமாட்டாவின் சாட்சியம் நம்பும்படியாக இல்லை என்று நீதிபதி சலினா தீர்ப்பை வாசித்தபோது குறிப்பிட்டார்.", "images": [{"image_url": "https://cassette.sphdigital.com.sg/image/tamilmurasu/0f1f1a1c7f6ea1c41e3bb46696d88944a003bfc2a8656a2ee6874bf4336c0ce9?w=825", "alt_text": "39648ae0-96e7-47a3-8e4f-61eec6b033a6", "caption": "நீதி நிலைநாட்டப்பட்டதால் நிம்மதி அடைந்துள்ளதாகக் கூறும் திருவாட்டி பெலிண்டா ஹியூபர். படம்: ஸ்ட்ரெய்ட்ஸ் டைம்ஸ் -"}]}
{"article_url": "https://tamilmurasu.com.sg/india/story20200129-39492.html", "site_title": "முதல்வர் நாராயணசாமி: புதுச்சேரி அரசையும் மக்களையும் ஆளுநர் அவமதிக்கிறார்", "publish_date": "2020-01-29", "content": "முதல்வர் நாராயணசாமி: புதுச்சேரி அரசையும் மக்களையும் ஆளுநர் அவமதிக்கிறார்\n\n29 Jan 2020 - 6:00 am\n\n2\n\nmins read\n\nபுதுவை: மக்களால் தேர்ந்தெடுக்கப்பட்ட அரசையும், புதுவை மக்களையும் துணை நிலை ஆளுநர் கிரண்பேடி அவமதிப்பதாக புதுவை முதல்வர் நாராயணசாமி தெரிவித்துள்ளார்.\n\nஆனால் முதல்வர் நாராயணசாமி தம்மிடம் மன்னிப்பு கேட்க வேண்டும் என ஆளுநர் வலியுறுத்தி உள்ளார்.\n\nகுடியரசு தின விழாவையொட்டி முக்கிய பிரமுகர்கள், அரசு அதிகாரிகளுக்கு ஆளுநர் மாளிகையில் தேநீர் விருந்து அளித்தார் கிரண்பேடி. இதில் முதல்வர் நாராயணசாமியும் கலந்துகொண்டார்.\n\nஎனினும் விருந்தின் இடையிலேயே அவர் திடீரென வெளியேறினார். அவரைத் தொடர்ந்து சிறிது நேரத்தில் அமைச்சர்களும் வெளியேறினர்.\n\n\"தேநீர் விருந்தில் மத்திய அரசால் அறிவிக்கப்பட்டு பத்ம விருதுகள் பெறவுள்ள மனோஜ் தாஸ் மற்றும் முனுசாமி இருவரையும் கவுரவிப்பதற்காக முதல்வர் நாராயணசாமியை அழைத்தோம். ஆனால், எந்தவித முன்னறிவிப்புமின்றி எவ்வாறு இப்படிச் செய்யலாம்? என ஆளுநர் மாளிகை கட்டுப்பாட்டு அலுவலரிடம் ஆளுநர் கிரண் பேடி கோபப்பட்டுள்ளார்.\n\n\"பிறகு, அங்கிருந்து முதல்வர் வெளியேறினார். இந்தச் சம்பவம் நிகழ்ச்சிக்கு அழைக்கப்பட்டிருந்த 400க்கும் மேற்பட்டோர் முன்னிலையில் நடந்துள்ளது,\" என ஆளுநர் கிரண்பேடி தெரிவித்துள்ளார்.\n\nஎனவே முதல்வர் நாராயணசாமி வருத்தம் தெரிவிக்க வேண்டும் என வலியுறுத்தி உள்ள அவர், பொறுப்புள்ள பதவிகளில் இருப்பவர்கள் செய்யக்கூடிய செயல் இதுவல்ல என்றும் கூறியுள்ளார்.\n\nஇந்நிலையில் ஆளுநர் கிரண்பேடி தான்தோன்றித்தனமாக நடந்து கொள்வதாக முதல்வர் நாராயணசாமி தெரிவித்துள்ளார்.\n\n\"எல்லாரையும் அழைத்து வாழ்த்துகளைச் சொல்வதற்காகத்தான் அந்த நிகழ்ச்சி ஏற்பாடு செய்யப்பட்டது. ஆனால் எந்த விதிமுறைகளும் இல்லாமல், தன்னிச்சையாக, தான்தோன்றித்தனமாக, தான் நினைப்பதுதான் நடக்க வேண்டும் என்று துணை நிலை ஆளுநர் செயல்படுவது ஏற்றுக்கொள்ள முடியாது. ஆகவேதான், வெளிநடப்பு செய்தேன்,\" என்று நாராயணசாமி விளக்கம் அளித்துள்ளார்.\n\nஆளுநர்-முதல்வர் இடையேயான மோதல் நாளுக்கு நாள் அதிகரித்து வருகிறது.", "images": []}
{"article_url": "https://tamilmurasu.com.sg/singapore/story20200129-39473.html", "site_title": "பிரதமர் லீ: அமைதி காக்கவும்; வதந்திகளைப் பரப்ப வேண்டாம்", "publish_date": "2020-01-29", "content": "பிரதமர் லீ: அமைதி காக்கவும்; வதந்திகளைப் பரப்ப வேண்டாம்\n\n29 Jan 2020 - 6:10 am\n\n2\n\nmins read\n\nஉலகமெங்கும் வூஹான் கிருமித் தொற்று நிலைமை தீவிரமடைந்து வரும் வேளையில், பொய்யான தகவல்களைப் பரப்பி மக்களிடையே பீதியையும் பயத்தையும் ஏற்படுத்த வேண்டாம் என்றும் திரு லீ நேற்று தமது ஃபேஸ்புக் பக்கத்தில் கேட்டுக்கொண்டார். -\n\nவூஹான் கிருமித் தொற்றைச் சமாளிக்கும் அனைத்து நடவடிக்கைகளையும் அரசாங்கமும் சம்பந்தப்பட்ட அமைப்புகளும் தீவிரமாக மேற்கொண்டு வருகின்றன. ஆகவே, சிங்கப்பூரர்கள் அதன் தொடர்பில் பதற்றம் அடையாமல் அமைதியாக இருக்கும்படி பிரதமர் லீ சியன் லூங் நாட்டு மக்களைக் கேட்டுக்கொண்டார்.\n\nஉலகமெங்கும் வூஹான் கிருமித் தொற்று நிலைமை தீவிரமடைந்து வரும் வேளையில், பொய்யான தகவல்களைப் பரப்பி மக்களிடையே பீதியையும் பயத்தையும் ஏற்படுத்த வேண்டாம் என்றும் திரு லீ நேற்று தமது ஃபேஸ்புக் பக்கத்தில் கேட்டுக்கொண்டார்.\n\nகிருமித் தொற்றால் இன்னும் சிங்கப்பூர் மக்கள் பாதிக்கப்படவில்லை என்றாலும் அது நடக்கக்கூடிய சாத்தியம் உள்ளது என்பதால் சிங்கப்பூரர்கள் அதற்கு தயாராக இருக்க வேண்டும் என்றும் திரு லீ கூறினார்.\n\nஇதுவரை சிங்கப்பூரில் உறுதிசெய்யப்பட்ட ஏழு கிருமித் தொற்று சம்பவங்களும் ஹுபெய் மாநிலத்தைச் சேர்ந்த சீனக் குடிமக்கள் சம்பந்தப்பட்டவை.\n\nஹுபெயில் கடப்பிதழ் கொடுக்கப்பட்ட பயணிகள் சிங்கப்பூருக்குள் நுழையவோ இடைவழிப் பயணம் செய்யவோ அனுமதிக்கப்படமாட்டார்கள் என்று நேற்று தெரிவிக்கப்பட்டது.\n\nசிங்கப்பூர் குடியிருப்பாளர்களும் நீண்டநாள் வருகை அனுமதியைப் பெற்றுள்ளவர்களும் அண்மையில் ஹுபெய்க்குச் சென்று திரும்பி இருந்தால் அவர்கள் தனிமைப்படுத்தப்படுவார்கள் என்றும் பிரதமர் குறிப்பிட்டார்.\n\n\"நிலைமையை மிக அணுக்கமாக நாங்கள் தொடர்ந்து கண்காணித்து வருகிறோம். தேவை ஏற்பட்டால் கூடுதல் நடவடிக்கைகளை எடுப்போம். இதற்கிடையே, அனைவரும் அமைதியாக இருக்க வேண்டும்,\" என்றும் திரு லீ வேண்டுகோள் விடுத்தார்.\n\n\"நல்ல ஆரோக்கிய பழக்க வழக்கங்களைக் கடைப்பிடிப்பதன்வழி கிருமித் தொற்றின் அளவை மட்டுப்படுத்த நம்மால் முடிந்த பங்களிப்போம். அடிக்கடி உங்கள் கைகளைக் கழுவுங்கள். உங்களுக்கு உடல் நலமில்லை என்றால் உடனடியாக மருத்துவரை அணுகுங்கள்.\n\n\"ஒருவர் உடல்நலம் பாதிக்கப்படவில்லை என்றால் முகக்கவசம் அணிய தேவை இல்லை,\" என்று பிரதமர் கூறினார்.\n\nவூஹான் கிருமித் தொற்று குறித்து பலர் தம்மிடம் தங்கள் கவலையைத் தெரிவித்ததாக குறிப்பிட்ட திரு லீ, \"நான் உங்கள் உணர்வுகளை முழுமையாக உணர்ந்துள்ளேன். நாம் அனைவரும் நமக்காகவும் இங்குள்ள, வெளிநாடுகளில் உள்ள நமது அன்புக்குரியவர்களுக்காகவும் கவலைப்படுகின்றோம்.\n\n\"சிங்கப்பூர் மருத்துவமனைகளும் சுகாதாரப் பராமரிப்பு ஊழியர்களும் மிகுந்த தயார்நிலையில் உள்ளனர். 2003ஆம் ஆண்டில் சார்ஸ் நோய் பரவலில் இருந்து நாம் இதுபோன்ற சம்பவத்திற்கு நம்மை தயார்நிலையில் வைத்துள்ளோம்.\n\n\"கிருமித் தொற்று தொடர்பான உண்மையான செய்திகளை மட்டும் பகிர்ந்துகொள்ள வேண்டும்,\" என்றார்.", "images": [{"image_url": "https://cassette.sphdigital.com.sg/image/tamilmurasu/52f8209c4175b0766c01586a8b1be3c5417b857fc3032c50e607e5fc24836b57?w=825", "alt_text": "e58fd4f6-1e12-4564-ab9c-d0943dcba0ff", "caption": "உலகமெங்கும் வூஹான் கிருமித் தொற்று நிலைமை தீவிரமடைந்து வரும் வேளையில், பொய்யான தகவல்களைப் பரப்பி மக்களிடையே பீதியையும் பயத்தையும் ஏற்படுத்த வேண்டாம் என்றும் திரு லீ நேற்று தமது ஃபேஸ்புக் பக்கத்தில் கேட்டுக்கொண்டார். -"}]}
{"article_url": "https://tamilmurasu.com.sg/india/story20200129-39491.html", "site_title": "ஏழைக் குழந்தைகளின் கல்விக்கு உதவிய ஆரஞ்சுப் பழ வியாபாரிக்கு பத்மஸ்ரீ விருது", "publish_date": "2020-01-29", "content": "ஏழைக் குழந்தைகளின் கல்விக்கு உதவிய ஆரஞ்சுப் பழ வியாபாரிக்கு பத்மஸ்ரீ விருது\n\n29 Jan 2020 - 6:00 am\n\n1\n\nmins read\n\nபெங்களூரு: ஏழைக் குழந்தைகள் கல்வி கற்க தனது சொற்ப வருமானத்தில் பல்வேறு உதவிகளைச் செய்த பழ வியாபாரியின் சேவையைப் பாராட்டி பத்மஸ்ரீ விருது வழங்கப்பட்டுள்ளது.\n\nகர்நாடக மாநிலத்தைச் சேர்ந்த ஆரஞ்சுப் பழ வியாபாரியான ஹரேகலா ஹஜப்பா என்ற இந்த ஆடவரின் முயற்சியால்தான் 2000ஆம் ஆண்டில் அவரது கிராமத்தில் ஒரு பள்ளிக்கூடம் திறக்கப்பட்டது.\n\nஅதில் ஏழைக் குடும்பங்களைச் சேர்ந்த குழந்தைகள் பலர் படித்து வருகின்றனர். இதையடுத்து தனது வருமானத்தில் இருந்து சிறிது சிறிதாக பணம் சேர்த்தும், கடன் பெற்றும் கிராமப் பள்ளிக்காக சொந்த நிலம் வாங்கினார் ஹஜப்பா.\n\nஇத்தனைக்கும் இவர் படிக்காதவர். பழம் விற்றுக்கொண்டிருந்த போது, வெளிநாட்டுச் சுற்றுப்பயணி ஒருவர், இவரிடம் பழத்தின் விலையைக் கேட்டுள்ளார். ஆனால் துளு மொழி மட்டுமே அறிந்த ஹஜப்பாவால் ஆங்கிலத்தில் பதிலளிக்க முடியவில்லை.\n\nஇதையடுத்தே தனது கிராமத்தைச் சேர்ந்த குழந்தைகள் அனைவரும் கல்வி கற்று முன்னேற வேண்டும் என்று முடிவு செய்துள்ளார்.\n\nஹஜப்பாவின் சேவை குறித்து கர்நாடக மாநிலத்தைச் சேர்ந்த வனத்துறை அதிகாரி பர்வீன் கஸ்வான், தமது டுவிட்டர் பக்கத்தில் பதிவிட்ட பின்னர்தான் வெளியுலகுக்கு இவரைப் பற்றித் தெரியவந்துள்ளது.\n\nஇதையடுத்து அவரது சேவையை அங்கீகரித்து மத்திய அரசு விருது அளித்துள்ளது.\n\nபொருட்கள் வாங்குவதற்காக ரேசன் கடையில் வரிசையில் காத்திருந்தபோதுதான் அவருக்கு பத்மஸ்ரீ விருது கிடைத்திருப்பதை அதிகாரிகள் தெரிவித்துள்ளனர்.", "images": []}
{"article_url": "https://tamilmurasu.com.sg/india/story20200129-39483.html", "site_title": "சுகாதார அமைச்சர்: தமிழ் நாட்டில் கொரோனா கிருமி பாதிப்பு இல்லை", "publish_date": "2020-01-29", "content": "சுகாதார அமைச்சர்: தமிழ் நாட்டில் கொரோனா கிருமி பாதிப்பு இல்லை\n\n29 Jan 2020 - 6:00 am\n\n2\n\nmins read\n\nசென்னை: இந்தியா முழுவதும் கொரோனா கிருமி தடுப்பு நடவடிக்கைகளில் சுகாதாரத்துறை தீவிரம் காட்டி வருகிறது.\n\nஅந்தவகையில் தமிழகத்தில் கொரோனா கிருமி குறித்த ஆய்வுக்கூட்டம் சென்னை தேனாம்பேட்டையில் உள்ள டி.எம்.எஸ்.வளாகத்தில் நடந்தது.\n\nகூட்டத்துக்குச் சுகாதாரத்துறை அமைச்சர் டாக்டர் சி.விஜயபாஸ்கர் தலைமை தாங்கினார்.\n\nசுகாதாரத்துறை செயலாளர் டாக்டர் பீலா ராஜேஷ் முன்னிலை வகித்தார்.\n\nஇதில் மாவட்ட சுகாதாரத்துறை அதிகாரிகளுடன் கொரோனா வைரஸ் தாக்குதல் முன்னெச்சரிக்கை நடவடிக்கை குறித்து ஆலோசனை நடத்தப்பட்டது.\n\nகூட்டம் முடிந்தபின்பு அமைச்சர் சி.விஜயபாஸ்கர் செய்தியாளர்களைச் சந்தித்துப் பேசினார்.\n\nகொரோனா கிருமி தொடர்பாகத் தமிழகத்தில் முன்னெச்சரிக்கை நடவடிக்கைகள் எடுக்கப்பட்டு வருகின்றன.\n\nசென்னை விமான நிலையத்தில் பொதுச் சுகாதாரத்துறையும், விமானநிலையத்தின் நிர்வாகமும் இணைந்து சீனாவில் இருந்து வரும் அனைத்துப் பயணிகளையும் உடல் வெப்ப நிலையைப் பதிவுசெய்யும் சிறப்புக் கருவி மூலம் பரிசோதித்து வருகிறது.\n\nஅனைத்துலக விமான நிலையங்களான திருச்சி, கோவையில் நவீன கருவி மூலம் பயணிகளுக்குப் பரிசோதனை செய்யப்படுகிறது.\n\nமேலும், துறைமுகத்திலும் இதே நடவடிக்கை மேற்கொள்ளப்படுகிறது.\n\nதமிழகத்தில் கொரோனா கிருமி பாதிப்பு இல்லை. பொதுமக்கள் இது குறித்துப் பதற்றமோ, அச்சமோ அடைய தேவையில்லை.\n\nநிபா, எபோலா வைரஸ் பாதிப்பு அண்டை மாநிலங்களில் இருந்தபோது, தமிழகத்தில் அந்தப் பாதிப்பு இல்லாத அளவுக்குத் தடுப்பு நடவடிக்கை எடுக்கப்பட்டது. கொரோனா கிருமி குறித்து மத்திய அரசு தீவிரமாக கண்காணித்து வருகிறது.\n\nதமிழகத்தில் எந்த அளவுக்கு முன்னெச்சரிக்கை நடவடிக்கை எடுக்கப்பட்டு இருக்கிறது? பாதிப்பு ஏற்பட்டால் சிகிச்சை பெறுவதற்கான வார்டு தயாராக இருக்கிறதா என்பதை ஆய்வு செய்ய மத்தியில் இருந்து 3 பேர் கொண்ட குழு வந்தது.\n\nஇது குறித்துத் தினமும் ஆய்வு நடத்த திட்டமிட்டு இருக்கிறோம். நம்மிடம் அந்த கிருமி தாக்குதலைச் சமாளிக்கும் வகையிலான மருத்துவ வசதிகளுடன் தமிழ் நாட்டின் சுகாதாரத்துறை தயார் நிலையில் உள்ளது என்று அமைச்சர் விஜய பாஸ்கர் கூறியுள்ளார்.", "images": []}
{"article_url": "https://tamilmurasu.com.sg/top-news/story20200129-39472", "site_title": "மேலும் இருவர் கிருமித் தொற்றால் பாதிப்பு", "publish_date": "2020-01-29", "content": "மேலும் இருவர் கிருமித் தொற்றால் பாதிப்பு\n\n29 Jan 2020 - 6:10 am\n\n3\n\nmins read\n\nமுகக்கவசங்கள், கிருமி நாசினிகளை வாங்க நேற்று முஸ்தஃபா சென்டரின் மருந்தகப் பிரிவில் நீண்ட வரிசையில் காத்திருந்த மக்கள். படம்: ஸ்ட்ரெய்ட்ஸ் டைம்ஸ் -\n\nசிங்கப்பூரில் வூஹான் கிருமித் தொற்றுக்கு மேலும் இருவர் பாதிக்கப்பட்டிருப்பதாக உறுதி செய்யப்பட்டுள்ளது. இவர்களைச் சேர்த்து இந்நோயால் பாதிக்கப்பட்டுள்ளவர்கள் எண்ணிக்கை ஏழாக உயர்ந்துள்ளது என்று சுகாதார அமைச்சு நேற்று அறிவித்தது.\n\nஏற்கெனவே உறுதிப்படுத்தப்பட்ட ஐந்து சம்பவங்களைப் போலவே பாதிக்கப்பட்டுள்ள இவ்விருவருமே சீனாவின் ஹுபெய் மாநிலத்தைச் சேர்ந்தவர்கள்.\n\nஅவர்களில் ஒருவர் 56 வயது சீன ஆடவர். இம்மாதம் 19ஆம் தேதி சிங்கப்பூருக்கு வந்திருந்த அவருக்கு இம்மாதம் 25ஆம் தேதி இருமல் ஏற்பட்டு கடந்த ஞாயிற்றுக்கிழமை சாங்கி பொது மருத்துவமனையில் சேர்க்கப்பட்டார். நேற்று முன்தினம் அவருக்கு கிருமித் தொற்று ஏற்பட்டிருப்பது உறுதி செய்யப்பட்டது.\n\nமருத்துவமனையில் சேர்க்கப்பட்டதற்கு முன்னர் அவர் பாசிர் ரிஸ் குரோவ் பகுதியில் தமது குடும்ப உறுப்பினர்களுடன் தங்கியிருந்தார்.\n\nஇரண்டாவது நபர், வூஹான் நகரைச் சேர்ந்த 35 வயது சீன ஆடவர். இம்மாதம் 23ஆம் தேதி சிங்கப்பூருக்கு வந்த அவர், மரினா பே சேண்ட்சிஸ் தங்கியிருந்தார். இம்மாதம் 24ஆம் தேதி இந்நோய்க்கான அறிகுறிகள் அவரிடம் தென்பட்டதை அடுத்து அந்த ஆடவர் ராஃபிள்ஸ் மருத்துவமனையில் அனுமதிக்கப்பட்டு பின்னர் தேசிய தொற்றுநோய் நிலையத்தில் சேர்க்கப்பட்டார்.\n\nகடந்த 24 மணி நேரத்தில் மூன்று பேருக்கு இந்நோய் இருப்பது உறுதி செய்யப்பட்டதை அடுத்து, ஹுபெய் மாநிலத்தைச் சேர்ந்த சீனர்களிடையே சிங்கப்பூரில் கிருமித்தொற்று அதிகரித்திருப்பதாகவும் உலகளவில் ஏற்படும் கிருமித் தொற்றுடன் இது ஒத்துப்போகும் விதமாக அமைவதாகவும் அமைச்சு தெரிவித்தது.\n\nஇங்குள்ள மக்களிடையே கிருமித் தொற்றுக்கான அறிகுறி எதுவும் இதுவரை தென்படவில்லை என்றாலும் அதற்கான சாத்தியம் இருப்பதாக தெரிகிறது. புதிய சம்பவங்கள் குறித்து நேற்று செய்தியாளர் கூட்டத்தில் அறிவித்த சுகாதார அமைச்சு, புதிய பயணக் கட்டுப்பாடுகளையும் விதித்துள்ளது.\n\nஇந்தக் கட்டுப்பாடுகளின்படி, ஹுபெயில் கடப்பிதழ் பெற்ற சீனப் பயணிகள் சிங்கப்பூருக்குள் நுழையவோ இடைவழிப் பயணம் செய்யவோ அனுமதிக்கப்படமாட்டார்கள்.\n\nஅண்மையில், ஹுபெயிலிருந்து சிங்கப்பூருக்கு கிட்டத்தட்ட 2,000 பயணிகள் வந்தனர். இவர்களில் அதிக அபாயத்தை விளைவிப்பதாக அடையாளப்படுத்தப்படுவோர் தனிமைப்படுத்தப்படுவர்.\n\nபாதிக்கப்படுவோரைத் தனிமைப்படுத்தும் உத்தரவுகளை மீறுவோருக்கு சிறைத்தண்டனை உள்ளிட்ட கடுமையான தண்டனைகள் விதிக்கப்படலாம்.\n\nஅண்மையில் ஹுபெயிலிருந்து சிங்கப்பூருக்கு வந்த பயணிகள், ஹுபெய்க்கு ஏற்கெனவே சென்று வந்த அல்லது ஹுபெயில் சீனக் கடப்பிதழ்களைப் பெற்ற சிங்கப்பூர் வாசிகள் அல்லது இங்கு நீண்ட கால அனுமதி அட்டையைக் கொண்டுள்ளவர்கள், ஹுபெய்க்கு ஏற்கெனவே சென்றுள்ள அல்லது அங்கு சீனக் கடப்பிதழ்களைப் பெற்ற புதிய வருகையாளர்கள் ஆகிய மூன்று பிரிவினருக்கு இந்தப் புதிய கட்டுப்பாடுகள் பொருந்தும் என்று தேசிய வளர்ச்சி அமைச்சரும் அமைச்சர்கள்நிலை பணிக்குழுவின் இணைத் தலைவருமான லாரன்ஸ் வோங் தெரிவித்தார்.\n\nஹுபெய் தலைநகர் வூஹான், இந்நோய்ப்பரவலின் மையப்பகுதியாக உள்ளது. ஹுபெயிலிருந்து அண்மையில் சிங்கப்பூருக்கு வந்தோரையும் ஹுபெய் கடப்பிதழ்களைக் கொண்ட சீன நாட்டவர்களையும் தொடர்புகொள்ள சுகாதார அமைச்சு தொடங்கிவிட்டது.\n\nஇத்தகையோர் சுமார் 2,000 பேர் சிங்கப்பூரில் உள்ளனர். இவர்களில் கிட்டத்தட்ட 1,000 பேர் குறுகியகால வருகையாளர் அட்டைகளை வைத்திருப்பவர்கள். கிட்டத்தட்ட பாதி பேர் வருகையாளர்களாகவும் எஞ்சியோர் சிங்கப்பூர் வாசிகளாகவும் உள்ளனர்.\n\nஅத்துடன், இரண்டாவது பிரிவினராக ஹுபெய்க்கு ஏற்கெனவே சென்று வந்த அல்லது ஹுபெயில் சீனக் கடப்பிதழ்களைப் பெற்ற சிங்கப்பூர் வாசிகள் அல்லது இங்கு நீண்டகால அனுமதி அட்டையைக் கொண்டுள்ளவர்கள் சிங்கப்பூரில் தரையிறங்கியவுடன் தனிமைப்படுத்தப்படுவர்.\n\nமேலும், இன்று நண்பகல் முதல், கடந்த 14 நாட்களில் ஹுபெய்க்குச் சென்றிருந்த புதிய பயணிகள் அல்லது ஹுபெயில் சீனக் கடப்பிதழ்களைப் பெற்றவர்கள் சிங்கப்பூருக்குள் நுழையவோ இடைவழிப் பயணம் செய்யவோ அனுமதிக்கப்படமாட்டார்கள்.", "images": [{"image_url": "https://cassette.sphdigital.com.sg/image/tamilmurasu/249fee7c0a9350a2a60413881ee562af6a93882fe6e98214faf33a2bab829659?w=825", "alt_text": "8f380129-150d-480d-a8ab-a4f0d1719558", "caption": "முகக்கவசங்கள், கிருமி நாசினிகளை வாங்க நேற்று முஸ்தஃபா சென்டரின் மருந்தகப் பிரிவில் நீண்ட வரிசையில் காத்திருந்த மக்கள். படம்: ஸ்ட்ரெய்ட்ஸ் டைம்ஸ் -"}]}
{"article_url": "https://tamilmurasu.com.sg/singapore/story20200129-39481.html", "site_title": "பொதுத் தேர்தலில் போட்டியா? அமைதி காக்கும் டான் செங் போக்", "publish_date": "2020-01-29", "content": "பொதுத் தேர்தலில் போட்டியா? அமைதி காக்கும் டான் செங் போக்\n\n29 Jan 2020 - 6:00 am\n\n1\n\nmins read\n\nசிங்கப்பூர் முன்னேற்றக் கட்சியின் புதிய தலைமையகம் புக்கிட் தீமாவில் அமைந்திருப்பது, நாட்டின் மற்ற பகுதிகளிலும் கட்சி கிளைபரப்ப நல்ல தளம் அமைத்துக் கொடுத்துள்ளது என்று அக்கட்சியின் தலைமைச் செயலாளர் டாக்டர் டான் செங் போக் தெரிவித்து இருக்கிறார். அதே நேரத்தில், வரும் பொதுத் தேர்தலில் சிங்கப்பூர்் முன்னேற்றக் கட்சி போட்டியிட விரும்புவதை இது கோடிகாட்டுகிறதா என்ற கேள்விக்குப் பதில் அளிப்பதை டாக்டர் டான் தவிர்த்துவிட்டார்.\n\nபுக்கிட் தீமா கடைத் தொகுதியின் 14ஆம் தளத்தில் நேற்று நடந்த கட்சித் தலைமையக அறிமுக நிகழ்ச்சி இடம்பெற்றது.\n\n\"தலைமையகம் அமைந்துள்ள இடம் மிகவும் முக்கியமானது. இந்த மையப் புள்ளியில் இருந்து நாட்டின் மற்ற எல்லாப் பகுதிகளுக்கும் சென்று வர முடியும். அவ்வகையில், உண்மையிலேயே இதுதான் பொருத்தமான இடம் என நான் கண்டறிந்தேன்,\" என்றார் டாக்டர் டான்.\n\nஅடுத்த பொதுத் தேர்தலில் வெஸ்ட் கோஸ்ட் குழுத் தொகுதியில் அவர் களமிறங்கக்கூடும் என்றும் பேச்சு அடிபடுகிறது.", "images": []}
{"article_url": "https://tamilmurasu.com.sg/india/story20200129-39497.html", "site_title": "மணமகளை கடத்தி மதமாற்றம் செய்து கட்டாய திருமணம்", "publish_date": "2020-01-29", "content": "மணமகளை கடத்தி மதமாற்றம் செய்து கட்டாய திருமணம்\n\n29 Jan 2020 - 6:00 am\n\n1\n\nmins read\n\nஅமிர்தசரஸ்: பாகிஸ்தானின் சிந்து மாகாணத்தில் இந்து சமயத்தைச் சேர்ந்த பெண் ஒருவர் திருமண மண்டபத்தில் இருந்து கடத்தப்பட்டு முஸ்லிமாக மதமாற்றம் செய்து, பின்னர் முஸ்லிம் நபருக்குத் திருமணம் செய்து வைக்கப்பட்ட சம்பவம் தற்போது வெளிச்சத்திற்கு வந்துள்ளது.\n\nஇது தொடர்பாக பாகிஸ்தான் இந்து பஞ்சாயத்து அமைப்பின் பொது செயலர் ரவி தவானி கூறும்போது, \"கடந்த 15ஆம் தேதி சிந்து மாகாணத்தின் மதியாரி மாவட்டத்தைச் சேர்ந்த 15 வயது சிறுமி திருமணத்தின் போது கடத்திச் செல்லப்பட்டு கட்டாயமாக முஸ்லிமாக மதமாற்றம் செய்யப்பட்டார். பின்னர், கராச்சியில் ஷாருக் மேமன் என்பவருக்கு திருமணம் செய்து வைக்கப்பட்டார்.\n\n\"புகாரின் பேரில் போலிசார் கராச்சி சென்று, சிறுமியை மீட்டு வந்து நீதிமன்றத்தில் முன்னிலைபடுத்தினர்.\n\n\"கடந்த இரண்டு வாரங்களில் இந்து சமயத்தைச் சேர்ந்த பெண்கள் கடத்தப்படுவது இது மூன்றாவது சம்பவம். மிர்புர் காஸ் மாவட்டத்தைச் சேர்ந்த 25 வயது இளம்பெண் ஒருவர் கடந்த 4 நாட்களுக்கு முன்னர் கடத்திச் செல்லப்பட்டு, முஸ்லிமாக மாற்றப்பட்டார். பின்னர் குலாம் முஸ்தபா என்பவருக்கு திருமணம் செய்துவைக்கப்பட்டார்,\" என்று சொன்னார்.", "images": []}
{"article_url": "https://tamilmurasu.com.sg/world/story20200129-39496.html", "site_title": "நள்ளிரவில் 35 படகுகளுக்குப் பரவிய தீ; எட்டுப் பேர் பலி", "publish_date": "2020-01-29", "content": "நள்ளிரவில் 35 படகுகளுக்குப் பரவிய தீ; எட்டுப் பேர் பலி\n\n29 Jan 2020 - 10:00 am\n\n1\n\nmins read\n\nஆப்கானிஸ்தானின் காஸ்னி மாகாணத்தில் விழுந்து நொறுங்கிய விமானம் தன்னுடைய ராணுவ விமானம் என்று அமெரிக்கா உறுதிப்படுத்தியுள்ளது. படம்: இணையம் -\n\nஅலபாமா: அமெரிக்காவின் அலபாமாவில் மரினா படகு வீடுகளில் பற்றிய தீயில் 8 பேர் உயிரிழந்தனர்.\n\nஸ்காட்ஸ்போரோ நகரத்தில் டென்னிசி நதி கரையோரம் கட்டப்பட்டிருந்த மரத்தினாலான படகு வீடுகளில் பொதுமக்கள் பலர் தங்கியிருந்தனர்.\n\nஇந்த நிலையில் நேற்று முன்தினம் இரவு படகு ஒன்றில் திடீரென பற்றிய தீ, மற்ற படகுகளுக்கும் வேகமாக பரவியது.\n\nஇந்த விபத்தில் 35க்கும் மேற்பட்ட படகுகள் எரிந்து நாசமாகின. சில படகுகள் ஆற்றில் மூழ்கின.\n\nஇதில் குழந்தைகள், பெண்கள் உள்பட 8 பேர் உயிரிழந்தனர்.\n\nபடகில் இருந்து ஆற்றில் குதித்தவர்களில் ஏழு பேரை தீயணைப்புத்துறை வீரர்கள் பத்திரமாக மீட்டனர். மற்றவர்களைத் தேடும் பணி முடுக்கிவிடப்பட்டுள்ளது.\n\nதீ மூண்டதற்கான காரணம் குறித்து அதிகாரிகள் விசாரணை மேற்கொண்டு உள்ளனர்.", "images": [{"image_url": "https://tamilmurasu.com.sg/world/story20200129-39496.html?w=825", "alt_text": "31951c07-57e2-42b5-b653-b45847c29230", "caption": "ஆப்கானிஸ்தானின் காஸ்னி மாகாணத்தில் விழுந்து நொறுங்கிய விமானம் தன்னுடைய ராணுவ விமானம் என்று அமெரிக்கா உறுதிப்படுத்தியுள்ளது. படம்: இணையம் -"}]}
{"article_url": "https://tamilmurasu.com.sg/world/story20200129-39501.html", "site_title": "'கிருமித்தொற்றை கட்டுப்படுத்த எல்லா வளங்களும் உள்ளன'", "publish_date": "2020-01-29", "content": "'கிருமித்தொற்றை கட்டுப்படுத்த எல்லா வளங்களும் உள்ளன'\n\n29 Jan 2020 - 6:00 am\n\n1\n\nmins read\n\nபெய்ஜிங்: கொரோனா கிருமி பரவலைச் சமாளிக்க எல்லா வளங்களும் சீனாவிடம் உள்ளதாக அந்நாட்டு வெளியுறவுத் துறை அமைச்சர் வாங் யீ தெரிவித்துள்ளார்.\n\nதற்போது சீனாவில் இக்கிருமித்தொற்றால் பலியானவர்கள் எண்ணிக்கை 106ஆக அதிகரித்துள்ளது. சுமார் 4,515 பேர் இந்த வைரஸ் தாக்குதலால் பாதிக்கப்பட்டுள்ளனர் என சீன சுகாதாரத் துறை அதிகாரிகள் தெரிவித்துள்ளனர்.\n\nஇந்த நிலையில் கரோனா வைரஸ் தொடர்பாக நடந்த கூட்டத்தில் சீன வெளியுறவுத் துறை அமைச்சர் வாங் யீ பங்கேற்றார். இதனைத் தொடர்ந்து செய்தியாளர்களிடம் பேசிய வாங் யீ, \"கொரோனா கிருமித்தொற்றை எதிர்கொள்ள அனைத்து வளங்களும் சீனாவிடம் உள்ளன,\" என்றார்.\n\nஇதனால் சீனாவில் பள்ளிகளில் தேர்வுகள் அனைத்தும் ஒத்திவைக்கப்பட்டுள்ளதாகத் தெரிவிக்கப்பட்டுள்ளது.", "images": []}
{"article_url": "https://tamilmurasu.com.sg/india/story20200129-39488.html", "site_title": "திறன்பேசி சந்தையில் முந்துகிறது இந்தியா", "publish_date": "2020-01-29", "content": "திறன்பேசி சந்தையில் முந்துகிறது இந்தியா\n\n29 Jan 2020 - 6:00 am\n\n2\n\nmins read\n\nபுதுடெல்லி: சீன வகை திறன்பேசிகளை அதிகம் உற்பத்தி செய்ததன் மூலம் திறன்பேசிகளுக்கான உலகின் இரண்டாவது ஆகப்பெரிய சந்தையாக இந்தியா உருவெடுத்துள்ளது.\n\nஇரண்டாமிடத்தில் இருந்த அமெரிக்கா மூன்றாம் இடத்துக்குத் தள்ளப்பட்டுவிட்டது.\n\nகடந்த 2019ஆம் ஆண்டு இந்தியா 158 மில்லியன் திறன்பேசிகளை விற்பனை செய்துள்ளது.\n\nஅதே வேளையில், அமெரிக்கா 153 மில்லியன் திறன்பேசிகளை மட்டுமே விற்றுள்ளது என்பது அண்மைய ஆய்வின்மூலம் தெரிய வந்துள்ளது.\n\nபல்வேறு நவீன அம்சங்களுடன் குறைந்த விலையில் கிடைக்கும் சீன வகை திறன்பேசிகளுக்கு இந்தியாவில் நல்ல வரவேற்பு உள்ளது. மேலும் மின்வர்த்தகம் வேகமாக வளர்ச்சி காண்பதும், திறன்பேசி சந்தை விரிவடைய காரணமாக உள்ளது.\n\nகடந்த ஆண்டு இந்திய சந்தையை சீன வகை திறன்பேசிகளே 72 விழுக்காடு அளவிற்கு ஆக்கிரமித்திருந்தன. அதற்கு முந்தைய ஆண்டு இந்த ஆக்கிரமிப்பு 60 விழுக்காடாக இருந்தது.\n\nஇந்திய திறன்பேசி சந்தை கடந்தாண்டு 7 விழுக்காடு வளர்ச்சி கண்டுள்ளது என்றும் சீனாவின் சந்தை எதிர்பாராத சரிவைச் சந்தித்துள்ளது என்றும் அண்மைய ஆய்வுகள் தெரிவிக்கின்றன.\n\nகடந்த ஆண்டு மட்டும் 388 மில்லியன் திறன்பேசிகளை சீனா தயாரித்துள்ளது.\n\nஇந்நிலையில், அடுத்த நான்கு, ஐந்து ஆண்டுகளில் கைபேசிச் சந்தையில் இந்தியாவுக்கும் சீனாவுக்கும் இடையே நிலவி வரும் இடைவெளி குறைந்துவிடும் என்று நிபுணர்கள் கருதுகின்றனர்.\n\nஎனினும் பயன்படுத்தப்பட்ட கைபேசிகளை குறைந்த விலைக்கு வாங்குவதில் இந்தியர்கள் ஆர்வம் காட்டுவதால் புதிய திறன்பேசிகளின் விற்பனை கணிசமான அளவுக்கு பாதிக்கப்படுவதாக அவர்கள் சுட்டிக் காட்டுகின்றனர்.\n\nஇதனால்தான் திறன்பேசிச் சந்தையில் சீனாவை முந்த இந்தியாவுக்குக் கால அவகாசம் தேவைப்படுவதாக நிபுணர்கள் கூறுகின்றனர்.\n\nமேலும், இந்தியாவில் கைபேசி பயன்படுத்துவோரில் 55 விழுக்காட்டினர் மட்டுமே 4ஜி இணைய சேவையைப் பயன்படுத்தி வருகின்றனர்.\n\nஇச்சேவையைப் பெறுவோரின் எண்ணிக்கை அதிகரிக்கும் போது, திறன்பேசிகளுக்கான தேவையும் அவற்றின் விற்பனை அளவும் சீராக உயரும் என்று அண்மைய ஆய்வு முடிவுகள் தெரிவிக்கின்றன.", "images": []}
{"article_url": "https://tamilmurasu.com.sg/tamilnadu/story20200129-39487.html", "site_title": "ஸ்டாலின்: காஷ்மீர் தலைவர்களை விடுவிக்க வேண்டும்", "publish_date": "2020-01-29", "content": "ஸ்டாலின்: காஷ்மீர் தலைவர்களை விடுவிக்க வேண்டும்\n\n29 Jan 2020 - 6:00 am\n\n1\n\nmins read\n\nசென்னை: காஷ்மீரில் வீட்டு காவலில் வைக்கப்பட்டுள்ள தலைவர்களை விடுவிக்க வேண்டும் என்று மத்திய அரசுக்கு, திமுக தலைவர் மு.க.ஸ்டாலின் வேண்டுகோள் விடுத்துள்ளார்.\n\nமுகத்தில் தாடியுடன் இருக்கும் உமர் அப்துல்லாவின் புகைப்படங்கள் வெளியாகி அரசியல் வட்டாரத்தில் பெரும் பரபரப்பை ஏற்படுத்தியுள்ளது.\n\nஇந்நிலையில், பல்வேறு காலங்களில் எடுக்கப்பட்ட காஷ்மீர் முன்னாள் முதல்வர் உமர் அப்துல்லாவின் புகைப்படங்களை வெளியிட்டுள்ள ஸ்டாலின், இது வேதனை அளிப்பதாக தெரிவித்துள்ளார்.\n\nதிமுக தலைவர் மு.க.ஸ்டாலின், நேற்று தனது டுவிட்டர் பதிவில் கூறியிருப்பதாவது:\n\nஉமர் அப்துல்லாவின் இந்தப் படத்தைப் பார்த்தபோது ஆழ்ந்த வருத்தம் ஏற்பட்டது.\n\nஉரிய நடைமுறையோ, விசாரணையோ இல்லாமல் சிறையில் அடைக்கப்பட்டுள்ள பரூக் அப்துல்லா, மெஹபூபா முப்தி மற்றும் பல காஷ்மீர் தலைவர்கள் பற்றியும் இதே கவலை ஏற்படுகிறது.\n\nகாஷ்மீரில் சிறைவைக்கப்பட்டுள்ள அனைத்து அரசியல் தலைவர்களையும் மத்திய அரசு உடனடியாக\n\nவிடுவிப்பதுடன், அங்கு மீண்டும் இயல்புநிலை திரும்பச் செய்ய வேண்டும். இவ்வாறு அவர் கூறியுள்ளார்.", "images": []}
{"article_url": "https://tamilmurasu.com.sg/singapore/story20200129-39477.html", "site_title": "'பொறுப்புடன் பயன்படுத்தினால் போதுமான முகக்கவசங்கள் உள்ளன'", "publish_date": "2020-01-29", "content": "'பொறுப்புடன் பயன்படுத்தினால் போதுமான முகக்கவசங்கள் உள்ளன'\n\n29 Jan 2020 - 6:00 am\n\n1\n\nmins read\n\nபொறுப்புடன் பயன்படுத்தினால் சிங்கப்பூரில் போதுமான முகக்கவசங்கள் இருப்பதாக சுகாதார மூத்த துணை அமைச்சர் லாம் பின் மின் நேற்று தெரிவித்தார்.\n\n\"முகக்கவசங்களை வாங்க அவசரப்படத் தேவையில்லை,\" என்று தமது ஃபேஸ்புக் பக்கத்தில் டாக்டர் லாம் பதிவிட்டார்.\n\nபொது மக்களிடம் முகக்கவசங்களை விற்பனை செய்வது குறித்து என்டியுசி ஃபேர்பிரைஸ், யுனிட்டி ஃபார்மசி போன்ற வர்த்தகர்களுடன் அரசாங்கம் இணைந்து செயல்படுவதாக அவர் கூறினார்.\n\nவிற்பனைக்காக கொண்டு வரப்பட்டுள்ள முகக்கவசங்களை என்டியுசி ஃபேர்பிரைசின் தலைமை நிர்வாக அதிகாரி சியா கியான் பெங்குடன் பார்வையிட்டதாக டாக்டர் லாம் தெரிவித்தார்.\n\nபோதுமான முகக்கவசங்கள் இருப்பதை உறுதி செய்யவும் அவற்றைத் தேவையில்லாமல் குவித்து வைப்பதைத் தடுக்கவும் முகக்கவசங்களைப் பங்கீட்டு முறையில் சில வர்த்தகர்கள் விற்பனை செய்து வருவதாக டாக்டர் லாம் கூறினார்.\n\nமுகக்கவசங்களுக்கான விலை யை நிர்மாணிக்க வர்த்தகர்களுடன் அரசாங்கம் செயல்பட்டு வருவதாக அவர் தெரிவித்தார். முகக்கவசங்களுக்கான தேவை அதிகரித்திருப்பதைக் காரணம் காட்டி அதன் மூலம் லாபம் ஈட்டக்கூடாது என்று வர்த்தகர்களுக்கு அரசாங்கம் நினைவூட்டியிருப்பதாக டாக்டர் லாம் கூறினார். வூஹான் கிருமி இதுவரை உள்ளூரில் பரவவில்லை என்று குறிப்பிட்ட டாக்டர் லாம், பொதுவாக சிங்கப்பூரில் அன்றாட வாழ்க்கைக்காக முகக்கவசங்களை அணிந்துகொள்ள தேவையில்லை என்று கூறினார். வூஹான் கிருமித் தொற்று தொடர்பாக பதற்றம் அடையாமல் விழிப்புடன் இருக்கும்படி அவர் சிங்கப்பூரர்களைக் கேட்டுக்கொண்டார்.", "images": []}
{"article_url": "https://tamilmurasu.com.sg/india/story20200128-39465.html", "site_title": "எந்திரங்களை வைத்து 300 இளஞ்செடிகளை நட்ட 300 சென்னை மாணவர்கள்", "publish_date": "2020-01-28", "content": "எந்திரங்களை வைத்து 300 இளஞ்செடிகளை நட்ட 300 சென்னை மாணவர்கள்\n\n28 Jan 2020 - 6:21 pm\n\n1\n\nmins read\n\nஅண்ணா பல்கலைக்கழகத்தில் 300 பள்ளி மாணவர்கள் எந்திரங்களைக் கொண்டு 300 இளஞ்செடிகளை நட்டு, சிறிய காடு ஒன்றை உருவாக்கியுள்ளனர். (படம்: ஜஸ்டின் ஜார்ஜ்)  -\n\nபருவநிலை மாற்றத்தை எதிர்த்து உலகம் முழுவதும் நடந்து வரும் போராட்டத்திற்குக் கைகொடுக்கும் வண்ணம், பள்ளி மாணவர்கள் எந்திரங்களைக் கொண்டு 300 இளஞ்செடிகளை நட்டு, சிறிய காடு ஒன்றை உருவாக்கியுள்ளனர்.\n\nசென்னையில் அமைந்திருக்கும் அண்ணா பல்கலைக்கழகத்தில் நடத்தப்பட்ட இந்த முயற்சி உலகத்தின் பார்வைக்கு வருவதற்காக எந்திரங்களைக் கொண்டு நடத்தப்பட்டது.\n\nஇளஞ்செடிகளை ஏந்திச் சென்ற எந்திரங்களை வழிகாட்ட மாணவர்கள் திறன்பேசிகளைப் பயன்படுத்தினர். செடிகள் நடப்பட்ட பின்னர் மாணவர்கள் அதில் மண்ணைச் சேர்த்தனர்.\n\nபிறகு 15 மாணவர்கள் எந்திரங்களைக் கொண்டு இந்த செடிகளுக்கு நீர் தெளித்தனர்.\n\nஆஸ்திரேலியாவில் அண்மையில் நிகழ்ந்த காட்டுத் தீ சம்பவத்தைச் சுட்டி இது போன்ற நவீன எந்திரங்களை தீயைக் கட்டுப்படுத்த உதவலாம் என நான்காம் வகுப்பில் படிக்கும் மாணவர் சந்தினி கூறினார்.", "images": [{"image_url": "https://cassette.sphdigital.com.sg/image/tamilmurasu/278ae62f1cbfa015463ae627f4400c811285beae5e2c5219e359c92877333373?w=825", "alt_text": "53280989-85a4-4f42-965a-1ffa83a0a043", "caption": "அண்ணா பல்கலைக்கழகத்தில் 300 பள்ளி மாணவர்கள் எந்திரங்களைக் கொண்டு 300 இளஞ்செடிகளை நட்டு, சிறிய காடு ஒன்றை உருவாக்கியுள்ளனர். (படம்: ஜஸ்டின் ஜார்ஜ்)  -"}]}
{"article_url": "https://tamilmurasu.com.sg/singapore/story20200128-39470.html", "site_title": "அமைச்சர் இந்திராணி: தொண்டூழியத்தை ஊக்குவிக்க திட்டங்கள் இடம்பெறும்", "publish_date": "2020-01-28", "content": "அமைச்சர் இந்திராணி: தொண்டூழியத்தை ஊக்குவிக்க திட்டங்கள் இடம்பெறும்\n\n28 Jan 2020 - 9:07 pm\n\n2\n\nmins read\n\nஆளில்லா வானூர்தியை இயக்குவது குறித்து அமைச்சர் இந்திராணி ராஜாவிடம் விளக்கிக் கூறும் 'ஆர்எஸ்விபி சிங்கப்பூர்' அமைப்பின் மூத்த தொண்டூழியர்கள். படம்: ஸ்ட்ரெய்ட்ஸ் டைம்ஸ் -\n\nதொண்டூழியத்தை ஊக்குவிக்கவும் ஓய்வுக்காலத் தேவைகளுக்காக மூத்த குடிமக்களுக்கு உதவவும் வரவுசெலவுத் திட்ட அறிக்கையில் திட்டங்கள் இடம்பெறும் என்று பிரதமர் அலுவலக அமைச்சர் இந்திராணி ராஜா தெரிவித்துள்ளார்.\n\n'ஆர்எஸ்விபி சிங்கப்பூர்' மூத்த தொண்டூழியர்கள் நிலையத்திற்கு நேற்று வருகைபுரிந்த அமைச்சர், அதன்பின் செய்தியாளர்களிடம் பேசினார்.\n\n\"மூத்த சிங்கப்பூரர்களைப் பொறுத்தமட்டில், வாழ்வின் ஒவ்வொரு கட்டத்திலும் நிறைவான வாழ்க்கையை அவர்கள் வாழச் செய்வதே எங்களின் இலக்கு,\" என்றார் குமாரி இந்திராணி.\n\n\"தொண்டூழியத்தை ஊக்குவிப்பது தொடர்பான அறிவிப்புகள் வரவுசெலவுத் திட்ட அறிக்கையில் நிச்சயம் இடம்பெறும். எத்தகைய வழிகளில் மூத்த குடிமக்களுக்கு உதவ முடியும் என்பதையும் ஆராய்வோம். ஓய்வுபெற்றவர்களுக்கு அவர்களது ஓய்வுக்காலம் தொடர்பான உத்தரவாதத்தையும் நாங்கள் உறுதிசெய்ய விரும்புகிறோம்,\" என்று அவர் தெரிவித்தார்.\n\nதொண்டூழியம் செய்வதை எளிதாக்கும் வழிகள் குறித்து அரசாங்கம் ஆராயும் என்றும் அவர் சொன்னார்.\n\nஅத்துடன், குறிப்பிட்ட காரணங்களுக்காக அல்லது நோக்கங்களுக்காக தொண்டூழியம் செய்ய விரும்புவோரை இணைப்பில் வைத்திருக்க உதவ வேண்டும் என்றும் அவர் கூறினார்.\n\nஓய்வுக்காலம் குறித்த திரு குர்தீப் சிங்கின் கண்ணோட்டத்தைத் தொண்டூழியம் மாற்றியிருக்கிறது.\n\n41 ஆண்டுகளுக்குப் பிறகு தங்களது பயணப்பைக் கடையை 2013 ஆம் ஆண்டில் விற்ற திரு குர்தீப், அடுத்த ஈராண்டுகளுக்குத் தம் மனைவியுடன் உலகின் பல நாடுகளுக்கும் சென்று வந்தார். அப்போதுதான், எந்த நோக்கமின்றியும் தமது ஓய்வுக்காலத்தைக் கழித்து வருவதை அவர் உணர்ந்தார்.\n\nஅதன்பின் தொண்டூழிய வாய்ப்புகள் குறித்து இணையத்தில் தேடிய அவர், 'ஆர்எஸ்விபி சிங்கப்பூர்' அமைப்பைக் கண்டறிந்தார்.\n\n2015ஆம் ஆண்டில் சாங்கி விமான நிலையத்தில் மூத்த தூதுவராக, அதாவது 'நடமாடும் தகவல் முகப்பு' போல அவர் தொண்டூழியம் புரியத் தொடங்கினார்.\n\n\"தொடக்கத்தில் பொழுதைப் போக்கவும் அதை நல்ல முறையில் கழிக்கவும் தொண்டூழியத்தில் ஈடுபட்டேன். இப்போது, அது எனக்கு அறிவுக் கற்றல் பயணமாகிவிட்டது. நேரத்தைச் செலவிடுவதற்காக அல்லாமல், உண்மையில் புதிதாக எதையேனும் கற்றுக்கொள்வதற்காக தொண்டூழியம் புரிந்து வருகிறேன்,\" என்றார் திரு குர்தீப்.\n\n1998ஆம் ஆண்டில் தொடங்கப்பட்ட 'ஆர்எஸ்விபி சிங்கப்பூர்' அமைப்பில் திரு குர்தீப்பைப் போன்று 2,500க்கும் மேற்பட்ட தொண்டூழியர்களின் சேவையால் ஆண்டுக்கு 200,000க்கும் மேற்பட்டோர் பயனடைந்து வருகின்றனர்.\n\n'எஸ்ஜி கேர்ஸ்' இயக்கத்தின் ஓர் அங்கமாக, சிங்கப்பூரில் மூத்த குடிமக்களிடம் தொண்டூழியத்தை வளர்ப்பதற்காக 'ஆர்எஸ்விபி சிங்கப்பூர்' அமைப்பு கடந்த ஆண்டில் சமூக, கலாசார, இளையர் துறை அமைச்சுடன் கைகோத்தது. 2019 செப்டம்பர் முதல் 2020 செப்டம்பருக்குள் 30,000 மூத்த குடிமக்களைச் சென்றடைய வேண்டும் என இலக்கு நிர்ணயிக்கப்பட்டுள்ளது.", "images": [{"image_url": "https://cassette.sphdigital.com.sg/image/tamilmurasu/466fb926a52012771264bb6ad4de293e535d556651c1cabe52b43a83360b5008?w=825", "alt_text": "59a1421d-cdbf-44c5-a608-8d2e98793cfc", "caption": "ஆளில்லா வானூர்தியை இயக்குவது குறித்து அமைச்சர் இந்திராணி ராஜாவிடம் விளக்கிக் கூறும் 'ஆர்எஸ்விபி சிங்கப்பூர்' அமைப்பின் மூத்த தொண்டூழியர்கள். படம்: ஸ்ட்ரெய்ட்ஸ் டைம்ஸ் -"}]}
{"article_url": "https://tamilmurasu.com.sg/india/story20200129-39490.html", "site_title": "ஹைட்ரோகார்பன் திட்டத்தை எதிர்த்து உச்ச நீதிமன்றத்தில் விவசாயிகள் சங்கம் வழக்கு", "publish_date": "2020-01-29", "content": "ஹைட்ரோகார்பன் திட்டத்தை எதிர்த்து உச்ச நீதிமன்றத்தில் விவசாயிகள் சங்கம் வழக்கு\n\n29 Jan 2020 - 6:00 am\n\n2\n\nmins read\n\nபுதுடெல்லி: ஹைட்ரோகார்பன் திட்டம் தொடர்பாக மத்திய அரசு வெளியிட்ட சுற்றறிக்கை அரசியல் சாசனத்துக்கு எதிரானது என்று தமிழக காவிரி விவசாயிகள் சங்கம் தெரிவித்துள்ளது.\n\nஇதையடுத்து ஹைட்ரோகார்பன் திட்டத்துக்கு எதிராக உச்ச நீதிமன்றத்தில் அச்சங்கத்தின் பொதுச்செயலரும், தமிழ்நாடு அனைத்து விவசாயிகள் ஒருங்கிணைப்புக் குழுத் தலைவருமான பி.ஆர்.பாண்டியன் மனு ஒன்றைத் தாக்கல் செய்துள்ளார்.\n\nஅதில், 'ஹைட்ரோகார்பன் திட்டத்தைச் செயல்படுத்த மாநில அரசின் அனுமதி பெறுவதோ, கருத்து கேட்புக் கூட்டங்கள் நடத்துவோ தேவை இல்லை' என்று மத்திய அரசு கடந்த 16ஆம் தேதி சுற்றறிக்கை வெளியிட்டுள்ளதாகவும், இது அரசியல் சாசனத்துக்கு எதிரானது என்றும் குறிப்பிடப்பட்டுள்ளது.\n\n\"இதுபோன்ற திட்டங்களால் நிலத்தடி நீர்மட்டம் வெகுவாகக் குறையும் என்பதால் விவசாயிகளின் வாழ்வாதாரம் முற்றிலுமாகப் பாதிக்கப்படும். காவிரி டெல்டா பகுதியில் விவசாயம் முடங்கி, விவசாயிகள் தற்கொலை செய்துகொள்ளும் அவலநிலை ஏற்படக் கூடும்.\n\n\"எனவே, காவிரி டெல்டா பகுதிகளில் ஹைட்ரோகார்பன் திட்டத்தைச் செயல்படுத்த தடை விதிக்க வேண்டும். அத்துடன் காவிரி டெல்டா மாவட்டங்களைப் பாதுகாக்கப்பட்ட வேளாண் மண்டலமாக அறிவிக்க மத்திய அரசுக்கு உத்தரவிட வேண்டும்,\" என திரு பாண்டியன் வலியுறுத்தி உள்ளார்.\n\nமேலும், விவசாயிகள் மற்றும் பொதுமக்களின் கருத்துகளை கேட்காமல் இதுபோன்ற திட்டங்களைச் செயல்படுத்தக்கூடாது என மத்திய அரசுக்கு உத்தரவிட வேண்டும் என்று அவர் கற்றியுள்ளார்.\n\nஇது தொடர்பாக மத்திய அரசு பிறப்பித்துள்ள சுற்றறிக்கைக்கும் தடை விதித்து, அதை ரத்து செய்ய வேண்டும் என்றும் கேட்டுக்கொண்டுள்ளார்.\n\nஇந்த மனு மீதான விசாரணை விரைவில் நடைபெற இருப்பதாகத் தகவல்கள் தெரிவிக்கின்றன.", "images": []}
{"article_url": "https://tamilmurasu.com.sg/singapore/story20200129-39479.html", "site_title": "சிங்கப்பூரின் சுற்றுப்பயணத்துறை பாதிப்படையக்கூடும்", "publish_date": "2020-01-29", "content": "சிங்கப்பூரின் சுற்றுப்பயணத்துறை பாதிப்படையக்கூடும்\n\n29 Jan 2020 - 6:00 am\n\n1\n\nmins read\n\nவூஹான் கிருமித் தொற்றின் காரணமாக சிங்கப்பூரின் சுற்றுப்பயணத்துறை பாதிப்படையக்கூடும் என்று பொருளியல் நிபுணர்கள் சிலர் தெரிவித்துள்ளனர்.\n\nஇதனால் இவ்வாண்டின் முதல் காலாண்டில் சிங்கப்பூரின் பொருளியல் வளர்ச்சி மெதுவடையக்கூடும் என்று அஞ்சப்படுகிறது. வூஹான் கிருமித் தொற்று காரணமாக நிச்சயமற்ற சூழ்நிலை நிலவும்போதிலும் சிங்கப்பூரின் இவ்வாண்டுக்கான ஒட்டுமொத்த பொருளியல் எவ்வாறு பாதிப்படையும் என்பது குறித்து தற்போதைக்கு முன்னுரைக்க முடியவில்லை என்று சேனல் நியூஸ் ஏஷியாவிடம் அவர்கள் தெரிவித்தனர்.\n\nவூஹான் கிருமித் தொற்றின் விளைவாக சிங்கப்பூரின் இவ்வாண்டு பொருளியல், வர்த்தகம், பயனீட்டாளர் தன்னம்பிக்கை ஆகியவை பாதிப்படையும் என்று வர்த்தக, தொழில் அமைச்சர் சான் சுன் சிங் செய்தியாளர்களிடம் தெரிவித்தார். சுற்றுப்பயணத்துறை தொடர்பான பிரிவுகள் ஆக அதிகமாகப் பாதிப்படையக்கூடும் என்றார் அவர். சிங்கப்பூருக்கு வரும் சுற்றுப்பயணிகளில் ஐந்தில் ஒருவர் சீன நாட்டவர் என்பது குறிப்பிடத்தக்கது.", "images": []}
{"article_url": "https://tamilmurasu.com.sg/tamilnadu/story20200129-39486.html", "site_title": "காவல்துறை துணை ஆய்வாளர் மகள் திருமண விழாவில் 40 பவுன் நகை திருட்டு", "publish_date": "2020-01-29", "content": "காவல்துறை துணை ஆய்வாளர் மகள் திருமண விழாவில் 40 பவுன் நகை திருட்டு\n\n29 Jan 2020 - 6:00 am\n\n2\n\nmins read\n\nபூந்தமல்லி: சென்னை அண்ணா நகர் அருகே உள்ள பாடிப் புது நகரை சேர்ந்தவர் தங்கச்சாமி (57) கிண்டியில் உள்ள பொருளியல் குற்றப்பிரிவு துணை ஆய்வாளராகப் பணிபுரிந்து வருகிறார்.\n\nஇவரது மகள் பிரதிபா பிரியதர்சினிக்கும், அய்யப்பந்தாங்கலை சேர்ந்த ஜெயகுமார் என்பவருக்கும் இன்று திருமணம் நடைபெற உள்ளது.\n\nதிருமண வரவேற்பு நிகழ்ச்சி நேற்று இரவு பூந்தமல்லி, குமணன்சாவடியில் உள்ள தனியார் திருமண மண்டபத்தில் நடைபெற்றது.\n\nஉறவினர்கள் ஏராளமானோர் வந்திருந்தனர். வரவேற்பு நிகழ்ச்சிக்குப் பின்னர் இரவு மணப்பெண் அறைக்குச் சென்று பார்த்தபோது மணப்பெண் அறையில் இருந்த பூட்டு உடைக்கப்பட்டு இருந்தது.\n\nஅங்கு வைத்திருந்த தங்க நகைகள் மற்றும் 1 லட்சம் பணத்தை அடையாளம் தெரியாத சிலர் கொள்ளை அடித்துச் சென்று இருப்பது தெரியவந்தது. இதனால் மண்டபத்தில் இருந்த பெண் வீட்டாரும், மாப்பிள்ளை வீட்டாரும் அதிர்ச்சி அடைந்தனர்.\n\nஇது குறித்துப் பூந்தமல்லி காவல்துறை நிலையத்தில் புகார் அளித்ததை அடுத்து சம்பவ இடத்திற்கு வந்த காவல்துறையினர் விசாரணை மேற்கொண்டனர்.\n\nஅப்போது மணப்பெண் அறையில் சோதனை செய்தபோது அங்கிருந்த அலமாரி ஒன்றில் வைத்திருந்த சுமார் 40 சவரன் நகை இருப்பது தெரியவந்தது. மற்றோர் அலமாரியில் இருந்த 40 பவுன் தங்க நகைகளைக் கொள்ளையர்கள் எடுத்துச் சென்றது தெரியவந்தது.\n\nதிருமண மண்டபத்தில் உள்ள கண்காணிப்புப் புகைப்படக் கருவியை ஆய்வு செய்தபோது அதில் 2 பேர் மணப்பெண் அறையில் உள்ள நகையைக் கொள்ளை அடித்துச் சென்றது கண்டுபிடிக்கப்பட்டது. இது குறித்துப் பூந்தமல்லி காவல்துறையினர் வழக்குப்பதிவு செய்தனர். திருமண மண்டபத்தில் நடந்த காவல்துறை அதிகாரி மகள் திருமணத்தில் துணிகரமாக நகையைக் கொள்ளையடித்துச் சென்ற கொள்ளையர்களைக் காவல்துறையினர் தேடி வருகின்றனர்.", "images": []}
{"article_url": "https://tamilmurasu.com.sg/world/story20200129-39499.html", "site_title": "சீனா செல்லாத ஜப்பானியருக்கு கிருமித்தொற்று பாதிப்பு", "publish_date": "2020-01-29", "content": "சீனா செல்லாத ஜப்பானியருக்கு கிருமித்தொற்று பாதிப்பு\n\n29 Jan 2020 - 6:00 am\n\n1\n\nmins read\n\nதோக்கியோ: சீனா செல்லாத ஒருவர் வூஹான் கிருமித்தொற்றால் பாதிக்கப்பட்டுள்ள முதல் சம்பவத்தை ஜப்பான் உறுதி செய்துள்ளது.\n\nஇதோடு ஜப்பானில் வூஹான் கிருமித்தொற்றால் பாதிக்கப்பட்டவர்களின் எண்ணிக்கை ஆறாக உயர்ந்துள்ளது.\n\n60 வயது மிதக்கத்தக்க அந்த ஆடவர், இந்த மாதம் வூஹானில் இருந்து வந்த இரண்டு சுற்றுலா குழுவினரை அழைத்துச் சென்ற ஓட்டுநர் என்று கியோடோ செய்தி தெரிவிக்கிறது.\n\nமுதலில் ஜனவரி 14ஆம் தேதி அவருக்கு ஜலதோஷத்தின் அறிகுறிகள் இருந்ததாகவும் ஜனவரி 25ஆம் தேதி மருத்துவமனையில் சேர்க்கப்பட்ட அவருக்கு வூஹான் கிருமித்தொற்று இருப்பது நேற்று உறுதி செய்யப்பட்டதாகவும் கூறப்படுகிறது.\n\nஇதற்கிடையே, வூஹானில் வசிக்கும் ஜப்பானியர்களைத் தனி விமானம் மூலம் அழைத்து வரும் ஏற்பாட்டின் முதல் கட்டமாக 200 பேர் இன்று காலை ஜப்பான் வந்து சேர்வார்கள் என்று எதிர்பார்க்கப்படுகிறது.", "images": []}
{"article_url": "https://tamilmurasu.com.sg/world/story20200129-39474.html", "site_title": "மலேசியாவின் அனைத்து குடிநுழைவு வாயில்களிலும் சுகாதாரப் பரிசோதனை தீவிரம்", "publish_date": "2020-01-29", "content": "மலேசியாவின் அனைத்து குடிநுழைவு வாயில்களிலும் சுகாதாரப் பரிசோதனை தீவிரம்\n\n29 Jan 2020 - 6:00 am\n\n2\n\nmins read\n\nமலேசியாவின் மொத்தம் 64 குடிநுழைவு வாயில்களிலும் சுகாதாரப் பரிசோதனைகள் முடுக்கிவிடப்பட்டுள்ளது. (படம்: ஏஃப்பி) -\n\nகோலாலம்பூர்: மலேசியா அதன் அனைத்து குடிநுழைவு வாயில்களிலும் சுகாதாரப் பரிசோதனைகளை முடுக்கிவிட்டுள்ளது. வூஹான் 'கொரோனா' வைரஸ் பரவுவதைத் தடுப்பது அதன் நோக்கம்.\n\nசளி, இருமல், காய்ச்சலோடு வரும் பயணிகளைக் கண்டுபிடிக்க, குடியேற்ற முகப்புகள் அனைத்திலும் உடல் வெப்பநிலையைக் கண்காணிக்கும் உணர்கருவிகள் பொருத்தப்பட்டுள்ளதாக அந்நாட்டு சுகாதார அமைச்சின் தலைமை இயக்குநர் நூர் ஹிஷாம் அப்துல்லா நேற்று தெரிவித்தார்.\n\nதுவாஸ் இரண்டாம் இணைப்புப் பாலத்தில் உள்ள சுல்தான் அபு பக்கர் சோதனைச் சாவடிக்கு நேற்று வருகை புரிந்த அவர், இதனை தெரிவித்தார்.\n\nமலேசியாவில் மொத்தம் 64 குடிநுழைவு வாயில்கள் உள்ளன.\n\nபயணிகளுக்கு வைரஸ் தொற்று ஏற்பட்டிருக்கலாம் என சந்தேகிக்கப்பட்டால், சுகாதாரப் பரிசோதனை அறைகளில் அவர்கள் பரிசோதிக்கப்படுவர். பின்னர், ஜோகூர் பாருவில் உள்ள சுல்தானா ஆமினா மருத்துவமனையில் தொற்றுநோய்களைக் கையாளும் மருத்துவக் குழுவிடம் பயணிகள் ஒப்படைக்கப்படுவர் என்று டாக்டர் நூர் ஹிஷாம் கூறினார்.\n\nநேற்று நிலவரப்படி மலேசியாவில் நால்வருக்கு வைரஸ் தொற்றியிருப்பது உறுதி செய்யப்பட்டது. அவர்கள் அனைவரும் சீனாவின் வூஹான் நகரைச் சேர்ந்தவர்கள்.\n\nஜோகூரில் மட்டும் ஆறு குடிநுழைவு வாயில்கள் இருப்பதை டாக்டர் நூர் ஹிஷாம் சுட்டினார். அவற்றில் சிங்கப்பூரிலிருந்து மலேசியாவுக்குச் செல்ல வகைசெய்யும் உட்லண்ட்ஸ் கடற்பாலமும் துவாஸ் இரண்டாம் இணைப்புப் பாலமும் அடங்கும்.\n\nகடந்த ஆண்டு இரண்டாம் இணைப்புப் பாலம் வழியாக மட்டும் நாள் ஒன்றுக்கு 3,000லிருந்து 3,500 வரையிலான சீனப் பயணிகள் மலேசியாவுக்குள் நுழைந்ததாக டாக்டர் நூர் ஹிஷாம் சொன்னார். அவர்களில் பெரும்பாலானோர் சுற்றுப்பயணப் பேருந்துகள் மூலம் ஜெண்டிங் ஹைலண்ட்ஸ் பகுதிக்குச் சென்றதாகக் கூறப்படுகிறது.\n\nதுவாஸ் குடிநுழைவுச் சோதனைச்சாவடியைக் கடந்து ஜோகூர் பக்கம் உள்ள சோதனைச்சாவடியில் சீனப் பயணிகளுக்கென தனிப்பட்ட ஒரு குடிநுழைவுத் தடம் ஒதுக்கப்பட்டுள்ளது.\n\nசீனாவின் ஹுபெய் மாநிலத்தைச் சேர்ந்த சீன நாட்டவர்களுக்கு மலேசியாவுக்குள் நுழைய நேற்று முன்தினம் தடை விதிக்கப்பட்டது. எனினும், வைரஸ் தொற்று அதிகரிக்கக்கூடும் என்ற அச்சம் நிலவுவதால், அந்நாட்டிற்குள் நுழைய அனைத்து சீனப் பயணிகளுக்கும் தடை விதிக்கப்பட வேண்டும் என்ற மலேசியர்களின் கோரிக்கை வலுத்து வருகிறது. இதற்கு குரல் கொடுக்கும் வகையில் கடந்த வாரயிறுதியில் 360,000க்கும் அதிகமானோர் இணைய மனு ஒன்றில் கையெழுத்திட்டனர்.", "images": [{"image_url": "https://tamilmurasu.com.sg/world/story20200129-39474.html?w=825", "alt_text": "fa9f029d-e0e0-4c99-ae5b-0a2fd7397d59", "caption": "மலேசியாவின் மொத்தம் 64 குடிநுழைவு வாயில்களிலும் சுகாதாரப் பரிசோதனைகள் முடுக்கிவிடப்பட்டுள்ளது. (படம்: ஏஃப்பி) -"}]}
{"article_url": "https://tamilmurasu.com.sg/singapore/story20200128-39471.html", "site_title": "வூஹான் வைரஸ்: தனிமைப்படுத்தப்படுவோருக்கு அன்றாடம் $100", "publish_date": "2020-01-28", "content": "வூஹான் வைரஸ்: தனிமைப்படுத்தப்படுவோருக்கு அன்றாடம் $100\n\n28 Jan 2020 - 9:23 pm\n\n1\n\nmins read\n\nபடம்: ஸ்ட்ரெய்ட்ஸ் டைம்ஸ்  -\n\nவூஹான் கிருமி சிங்கப்பூரில் பரவுவதைத் தடுக்க மேலும் அதிகமானோர் தனிமைப்படுத்தப்படலாம் என்று எதிர்பார்க்கப்படுகிறது.\n\nதற்போது 75 பேர் தனிமைப்படுத்தப்பட்டுள்ளனர். அவர்கள் அனைவரும் வூஹான் கிருமித் தொற்றால் பாதிக்கப்பட்டு சிங்கப்பூரில் மருத்துவமனையில் அனுமதிக்கப்பட்ட முதல் நான்கு பேருடன் தொடர்பில் இருந்தனர்.\n\nஇன்னும் கடுமையான நடவடிக்கை எடுக்கப்படவிருப்பதால் கடந்த இரண்டு வாரங்களில் ஹுபெய்யில் இருந்த ஏறத்தாழ 2,000 பேர் தனிமைப்படுத்தப்படலாம் என்று எதிர்பார்க்கப்படுகிறது.\n\nதனிமைப்படுத்தப்படுவோர் சுய தொழில் செய்பவர்களாக இருக்கும் பட்சத்தில் அவர்கள் தனிமைப்படுத்தப்படும் ஒவ்வொரு நாளுக்கும் $100 வழங்கப்படும்.\n\nவேலை செய்பவர்களாக இருந்தால் அந்தப் பணம் அவர்களது முதலாளிகளுக்குச் சென்றுவிடும். தனிமைப்படுத்தப்படும் நாட்கள் வருடாந்திர விடுப்பின்கீழ் வராது.\n\nகட்டாய விடுப்பில் இருப்பவர்களைவிட தனிமைப்படுத்தப்படுவோருக்கான விதிமுறைகள் மேலும் கடுமையானதாக இருக்கும். தனிமைப்படுத்தப்படுவோர் விதிமுறைகளை மீறி மற்றவர்களுடன் தொடர்பில் இருந்தால் முதல்முறை குற்றம் புரிவோருக்கு $10,000 வரை அபராதம், ஆறு மாதங்கள் வரை சிறைத் தண்டனை அல்லது இரண்டும் விதிக்கப்படலாம்.\n\nஇக்குற்றத்தைத் தொடர்ந்து செய்பவர்களுக்கு மேலும் கடுமையான தண்டனை விதிக்கப்படும்.\n\nதொடர்புடைய செய்திகள்\n\nவூஹான் கிருமித் தொற்று: நேரடியாகக் களத்தில் குதித்த சீனப் பிரதமர்\n\n28 Jan 2020\n\n-\n\n6:10 AM\n\nவூஹான் கிருமிக்கு எதிராக அதிரடி முயற்சிகள்\n\n28 Jan 2020\n\n-\n\n6:10 AM\n\nசிங்கப்பூரில் மேலும் இருவர் வூஹான் கிருமியால் பாதிப்பு\n\n28 Jan 2020\n\n-\n\n5:45 PM\n\n'வனவிலங்குகளுக்கும் வூஹான் கிருமிக்கும் தொடர்பு உண்டு'\n\n28 Jan 2020\n\n-\n\n6:10 AM\n\nசுகாதார நடவடிக்கைகளை முடுக்கிவிட்ட பாலர் பள்ளிகள்\n\n28 Jan 2020\n\n-\n\n6:50 PM", "images": [{"image_url": "https://cassette.sphdigital.com.sg/image/tamilmurasu/3acea830148a0b08023ec0af47d1f2110ce5423cc0d0174d77c5954aaed3e5b2?w=825", "alt_text": "643bbce7-a808-49f6-b5a0-644c53722997", "caption": "படம்: ஸ்ட்ரெய்ட்ஸ் டைம்ஸ்  -"}, {"image_url": "https://cassette.sphdigital.com.sg/image/tamilmurasu/f5e46f80394bd4e7f10ef9eb5041ec0f3dc6328ba5608dae35f3c125f660aa36?w=235", "alt_text": "சீனப் பிரதமர் லி கெச்சியாங் வூஹான் பகுதியிலுள்ள ஒரு பேரங்காடிக்குச் சென்று மக்களைச் சந்தித்தார். படம்: ஏஎஃப்பி", "caption": null}, {"image_url": "https://tamilmurasu.com.sg/web2-assets/tm_default_image-TFStbgXe.webp?w=235", "alt_text": "செய்தியாளர் கூட்டத்தில் பேசிய (இடமிருந்து) தொடர்பு, தகவல் அமைச்சர் எஸ். ஈஸ்வரன், வர்த்தக, தொழில் அமைச்சர் சான் சுன் சிங், சுகாதார அமைச்சர் கான் கிம் யோங், தேசிய வளர்ச்சி அமைச்சர் லாரன்ஸ் வோங், கல்வி அமைச்சர் ஓங் யி காங். படம்: சாவ்பாவ் ", "caption": null}, {"image_url": "https://cassette.sphdigital.com.sg/image/tamilmurasu/f31529ffd76697473e0cfffb924fc30ab224c34c492958aec87b6e36e061a72d?w=235", "alt_text": "(படம்: ஸ்ட்ரெய்ட்ஸ் டைம்ஸ்)", "caption": null}, {"image_url": "https://cassette.sphdigital.com.sg/image/tamilmurasu/97809c2dadc7c28ec90f1819a4e23daf2ab91da4fe45984ec77517aa4be3b5e0?w=235", "alt_text": " பாலர் பள்ளிகளில் இன்று சுகாதார நடவடிக்கைகள் முடுக்கிவிடப்பட்டன. (படம்: ஸ்ட்ரெய்ட்ஸ் டைம்ஸ்) ", "caption": null}]}
{"article_url": "https://tamilmurasu.com.sg/world/story20200129-39498.html", "site_title": "வூஹான் பயணிகளுக்கு எல்லைகளை மூடும் நாடுகள்", "publish_date": "2020-01-29", "content": "வூஹான் பயணிகளுக்கு எல்லைகளை மூடும் நாடுகள்\n\n29 Jan 2020 - 6:00 am\n\n1\n\nmins read\n\nஹாங்காங்: ஹாங்காங்கிற்கும் சீனாவிற்கும் இடையேயான அதிவேக ரயில் சேவை வியாழக்கிழமை முதல் நிறுத்தப்படும் என்றும், எல்லை தாண்டிய அனைத்து படகு சேவைகளும் நிறுத்தப்படும் என்றும் ஹாங்காங் தலைவர் கேரி லாம் நேற்று தெரிவித்தார்.\n\nதிருமதி லாம் ஒரு செய்தியாளர் கூட்டத்தில், சீனாவின் முக்கிய பகுதிகளுக்கான விமானங்களின் எண்ணிக்கையும் பாதியாக நிறுத்தப்படும் என்றும் அவர் சொன்னார்.\n\nவூஹான் கிருமித்தொற்று பரவலைத் தடுக்கும் வகையில் இந்நடவடிக்கை மேற்கொள்ளப்பட்டுள்ளதாக அவர் சொன்னார்.\n\nவூஹான் கிருமித்தொற்றில் முதல் நபர் பாதிக்கப்பட்டுள்ள நிலையில் இலங்கை சீன பயணிகளுக்கு விசா வழங்குதை ரத்து செய்துள்ளது.\n\nமங்கோலியாவும் வூஹான் பயணிகளுக்குத் தடை விதித்துள்ளது.", "images": []}
{"article_url": "https://tamilmurasu.com.sg/tamilnadu/story20200129-39485.html", "site_title": "தூத்துக்குடியில் கோஷ்டி மோதல்:  ஒருவர் கொலை; பலருக்கு கத்திக்குத்து", "publish_date": "2020-01-29", "content": "தூத்துக்குடியில் கோஷ்டி மோதல்:  ஒருவர் கொலை; பலருக்கு கத்திக்குத்து\n\n29 Jan 2020 - 6:00 am\n\n1\n\nmins read\n\nதூத்துக்குடி: தூத்துக்குடியில் இரு தரப்பினரிடையே நடந்த கோஷ்டி மோதலில் ஒருவர் கொல்லப்பட்டார். பலர் கத்தியால் தாக்கப்பட்டு மருத்துவமனையில் அனுமதிக்கப் பட்டுள்ளனர். மதுபானக்கடை நடத்தி வரும் ரவி என்பவரின் ஆட்களுக்கும் அப்பகுதியைச் சேர்ந்த செல்வம் என்பவரது ஆட்களுக்கும் முன்விரோதம் இருந்து வந்துள்ளது. இந்நிலையில் திங்கட்கிழமை நள்ளிரவு இரு சாராரும் குடிபோதையில் மோதிக்கொண்டனர். இந்தச் சண்டையில் செல்வம் கத்தியால் குத்திக் கொல்லப்பட்டார். இதனால் அப்பகுதியில் ஏற்பட்ட பதற்றத்தைத் தணிக்க போலிஸ் குவிக்கப்பட்டது.", "images": []}
{"article_url": "https://tamilmurasu.com.sg/singapore/story20200129-39476.html", "site_title": "வூஹான் கிருமித் தொற்று சந்தேகம்: காஸ்வே பாயிண்ட் சுத்தம் செய்யப்பட்டது", "publish_date": "2020-01-29", "content": "வூஹான் கிருமித் தொற்று சந்தேகம்: காஸ்வே பாயிண்ட் சுத்தம் செய்யப்பட்டது\n\n29 Jan 2020 - 6:00 am\n\n2\n\nmins read\n\nநோயாளி ஒருவர் வூஹான் கிருமித் தொற்றால் பாதிக்கப்பட்டிருக்கலாம் என உட்லண்ட்ஸ் காஸ்வே பாயிண்ட் கடைத்தொகுதியில் உள்ள ராஃபிள்ஸ் மருந்தகம் நேற்று அடையாளம் கண்டதாக தெரிவிக்கப்பட்டுள்ளது.\n\nஇதை அந்தக் கடைத்தொகுதியை நிர்வகிக்கும் ஃபிரேசர்ஸ் பிராபர்ட்டி நிறுவனம் உறுதி செய்தது.\n\nஅந்த நோயாளி இருந்த இடங்கள் கிருமி நாசினியால் சுத்தம் செய்யப்பட்டுவிட்டதாக அந்நிறுவனம் கூறியது.\n\nஅந்த நோயாளி பொதுமக்கள் அருகில் செல்லாமல் மருந்தகத்தில் இருந்து மருத்துவமனைக்குச் செல்ல தேவையான ஏற்பாடுகளைச் செய்ததாக அந்நிறுவனம் கூறியது.\n\nஇதற்கிடையே, அந்த நோயாளியின் அடையாள அட்டை படத்தையும் டான் டோக் செங் மருத்துவமனைக்கு ராஃபிள்ஸ் மருந்தகம் எழுதியிருந்த பரிந்துரை கடிதத்தையும் சமூக ஊடகத்தில் பதிவேற்றம் செய்தவரைக் கண்டுபிடிக்க மருந்தகம் விசாரணை நடத்தி வருகிறது.\n\nவூஹான் கிருமித் தொற்றால் பாதிப்படைந்ததாகச் சந்தேகிக்கப்படும் அந்த நபரைக் காரணம் காட்டி காஸ்வே பாயிண்ட் கடைத்தொகுதிக்குப் போக வேண்டாம் என்று வலம் வந்த பதிவில் குறிப்பிடப்பட்டிருந்தது.\n\nஅந்த நோயாளி உட்லண்ட்ஸ் மார்டடில் உள்ள இன்னொரு மருந்தகத்துக்கும் சென்றிருந்ததாகவும் அதில் குறிப்பிடப்பட்டிருந்தது. அந்த மருந்தகம் புளோக் 768 உட்லண்ட்ஸ் அவென்யூ 6ல் உள்ளது.\n\nசமூக ஊடகத்தில் வலம் வந்த அந்தப் பதிவில் குறிப்பிடப்பட்டிருந்த இரண்டு மருந்தகங்களுக்கும் ஸ்ட்ரெய்ட்ஸ் டைம்ஸ் செய்தியாளர்கள் நேற்று பிற்பகல் சென்றிருந்தது அவை வழக்கம்போல இயங்கிக்கொண்டிருந்ததாக தெரிவிக்கப்பட்டது.\n\nசமூக ஊடகத்தில் பதிவேற்றம் செய்யப்பட்ட பரிந்துரைக் கடிதத்தில் அந்த நோயாளி இம்மாதம் 9ஆம் தேதியிலிருந்து 17ஆம் தேதி வரை சீனாவுக்குப் பயணம் மேற்கொண்டதாகக் குறிப்பிடப்பட்டிருந்தது.\n\nஇம்மாதம் 15ஆம் தேதியிலிருந்து அவருக்கு இருமல், இலேசான மூச்சுத் திணறல் உட்பட மற்ற அறிகுறிகளும் ஏற்பட்டதாக அந்தப் பரிந்துரைக் கடிதத்தில் குறிப்பிடப்பட்டிருந்தது.", "images": []}
{"article_url": "https://tamilmurasu.com.sg/singapore/taxi-firms-will-waive-rental-fees-cabs-if-drivers-are-quarantined", "site_title": "தனிமைப்படுத்தப்படும் டாக்சி ஓட்டுநர்கள் வாடகை செலுத்த தேவையில்லை", "publish_date": "2020-01-28", "content": "தனிமைப்படுத்தப்படும் டாக்சி ஓட்டுநர்கள் வாடகை செலுத்த தேவையில்லை\n\n28 Jan 2020 - 6:10 am\n\n1\n\nmins read\n\nபடம்: எஸ்டி -\n\nவூஹான் கிருமித் தொற்றால் தனிமைப்படுத்தப்படும் டாக்சி ஓட்டுநர் தங்கள் டாக்சி வாடகைக் கட்டணத்தைச் செலுத்த தேவையில்லை என்று கம்ஃபர்ட்டெல்குரோ மற்றும் பிரிமியர் டாக்சி நிறுவனங்கள் நேற்று தெரிவித்தன.\n\nசீனாவிலிருந்து திரும்பும் தனது ஊழியர்களை சில நாட்கள் விடுப்பில் சென்றுவிட்டு பின்னர் வேலைக்குத் திரும்புமாறு பிரிமியர் நிறுவனம் ஊக்கப்படுத்துகிறது. சீனாவுக்குச் சென்று திரும்பும் தனது ஊழியர்கள் 14 நாட்கள் விடுப்பில் செல்லுமாறு கம்ஃபர்ட்டெல்குரோ நிறுவனம் கேட்டுக்கொண்டுள்ளது.\n\nசீனாவுக்குச் சென்று திரும்புவோர் 14 நாள் கட்டாய விடுப்பில் செல்ல வேண்டும் என்ற அரசாங்க உத்தரவைப் பிரதிபலிக்கும் வகையில் இந்த நடவடிக்கைகள் உள்ளன.\n\n\"டாக்சி ஓட்டாமல் இருப்பது அவர்களின் வாழ்வா தாரத்தைப் பாதிக்கக்கூடும். ஆகவேதான் எங்களால் ஆன உதவியை அறிவித்துள்ளோம்,\" என்றார் கம்ஃபர்ட்டெல்குரோ நிறுவனத்தின் நிர்வாக இயக்குநர் திரு யாங் பான் செங்.\n\nகட்டாய விடுப்பு சம்பளத்துடன் கூடிய விடுப்பாக எடுத்துக்கொள்ளப்படும். அது அவர்களின் வருடாந்திர விடுப்புடன் சேர்த்துக்கொள்ளப்படாது.\n\nதேசிய டாக்சி சங்கம், தேசிய போக்குவரத்து ஊழியர் சங்கம் ஆகியவற்றுடன் கம்ஃபர்ட்டெல்குரோ இணைந்து உதவிகளைச் செய்யும் என்றும் கூறப்பட்டது.", "images": [{"image_url": "https://cassette.sphdigital.com.sg/image/tamilmurasu/2173d4850b7707a73a04015599e2ad12d988adc7b0dfb2b6f8dfc495e7026182?w=825", "alt_text": "4590f984-67e2-4d58-8760-d8a157b2a5e1", "caption": "படம்: எஸ்டி -"}]}
{"article_url": "https://tamilmurasu.com.sg/world/story20200128-39428.html", "site_title": "வூஹான் கிருமித் தொற்று: நேரடியாகக் களத்தில் குதித்த சீனப் பிரதமர்", "publish_date": "2020-01-28", "content": "வூஹான் கிருமித் தொற்று: நேரடியாகக் களத்தில் குதித்த சீனப் பிரதமர்\n\n28 Jan 2020 - 6:10 am\n\n2\n\nmins read\n\nசீனப் பிரதமர் லி கெச்சியாங் வூஹான் பகுதியிலுள்ள ஒரு பேரங்காடிக்குச் சென்று மக்களைச் சந்தித்தார். படம்: ஏஎஃப்பி -\n\nவூஹான் கிருமித் தொற்று காரணமாக சீனாவில் இதுவரை 81 பேர் உயிரிழந்துள்ள நிலையில் வூஹான் பகுதியில் நிலைமையை நேரடி யாகக் கண்டறிய நேற்று சீனப் பிரதமர் லி கெச்சியாங் அங்கு சென்றிருந்தார்.\n\nமர்மமான கொரோனா கிருமியால் பாதிக்கப்பட்டுள்ள பெரும்பாலான நோயாளிகள் சிகிச்சை பெற்று வரும் ஜின்யின்டான் மருத்துவ மனைக்கு திரு லி சென்றார்.\n\nகிருமித் தொற்று தொடங்கியதிலிருந்து வூஹானுக்கு வருகை தந்துள்ள முதல் மூத்த அரசு அதிகாரியாக உள்ளார் திரு லி.\n\nதற்போது நாட்டில் தலைவிரித்தாடும் இக்கிருமித் தொற்றைக் கட்டுப்படுத்தும் முயற்சிகளை அவர் மேற்பார்வையிட்டார்.\n\nபச்சை நிற முகக்கவசமும் நீல நிற பாதுகாப்பு அங்கியும் அணிந்தவாறு காணப்பட்ட திரு லி, நோயாளி களுடனும் மருத்துவ ஊழியர்களுடனும் பேசியதாக சீன அரசாங்கம் வெளியிட்ட அறிக்கை குறிப்பிட்டது.\n\n\"நோயாளிகளைக் குணப்படுத்த நீங்கள் முயற்சி எடுக்கும் அதே சமயம் உங்கள் பாதுகாப்பையும் கருத்தில் கொள்ளவேண்டும்,\" என்று கூடியிருந்த மருத்துவ ஊழியர்களிடம் அறிவுறுத்தினார் திரு லி.\n\nஇதற்கிடையே கிருமித் தொற்றைக் கட்டுப்படுத்த சீனாவின் நிதி அமைச்சும் தேசிய சுகாதார ஆணையமும் 60.33 பில்லியன் யுவான் (S$11.8 பி.) ஒதுக்கியுள்ளதாக ராய்ட்டர்ஸ் நிறுவனம் தகவல் தெரிவித்துள்ளது.\n\nநேற்று முன்தினம் மட்டும் 769 புதிய தொற்றுச் சம்பவங்கள் சீனாவில் பதிவானதாக நேற்று காலை தேசிய சுகாதார ஆணையம் தெரிவித்தது.\n\nஇவற்றைச் சேர்த்து நாட்டில் உறுதிசெய்யப்பட்ட மொத்த சம்பவங்களின் எண்ணிக்கை 2,744.\n\nஇதில் அபாயகரமான நிலையில் 461 பேர் உள்ளனர் என்று கூறப்படுகிறது. கிருமித் தொற்று தொடர்பில் 56 ஆக இருந்த பலி எண்ணிக்கை ஒரே நாளில் 81 ஆனது.\n\nஅத்துடன் நாடு முழுவதும் 5,794 பேருக்குக் கிருமித் தொற்று இருப்பதாக சந்தேகிக்கப்படுகிறது.\n\nஇந்நிலையில் வூஹானின் சமய, இன விவகாரங்கள் பிரிவுக்கான தலைவர் வாங் சியன்லியாங், 62, நேற்று முன்தினம் வூஹான் கிருமித் தொற்றுக்குப் பலியானார். இவரே கிருமியால் உயிரிழந்த முதல் அரசு அதிகாரியாவார்.\n\nகிருமித் தொற்றால் பாதிக்கப்பட்டோரில் பெரும்பாலானோர் சீனாவின் ஹுபெய் மாநிலத்தில் உள்ள வூஹான் நகரைச் சேர்ந்தவர்கள் அல்லது சமீபத்தில் அப்பகுதிக்குச் சென்றவர்கள் என்று கூறப்படுகிறது.\n\nஇதைத் தொடர்ந்து மனித நடமாட்டத்தைக் குறைக்கும் முயற்சியில் சீனப் புத்தாண்டு விடுமுறையை பிப்ரவரி 2 வரை நீட்டிப்பதாக சீனாவின் மாநிலங்கள் சபை அறிவித்துள்ளது.", "images": [{"image_url": "https://cassette.sphdigital.com.sg/image/tamilmurasu/f5e46f80394bd4e7f10ef9eb5041ec0f3dc6328ba5608dae35f3c125f660aa36?w=825", "alt_text": "97d193a1-7afe-43db-babb-e50688f19723", "caption": "சீனப் பிரதமர் லி கெச்சியாங் வூஹான் பகுதியிலுள்ள ஒரு பேரங்காடிக்குச் சென்று மக்களைச் சந்தித்தார். படம்: ஏஎஃப்பி -"}]}
{"article_url": "https://tamilmurasu.com.sg/singapore/story20200129-39478.html", "site_title": "லாரன்ஸ் வோங்: சார்சைவிட மோசமானதாக இருக்கக்கூடும்", "publish_date": "2020-01-29", "content": "லாரன்ஸ் வோங்: சார்சைவிட மோசமானதாக இருக்கக்கூடும்\n\n29 Jan 2020 - 6:00 am\n\n1\n\nmins read\n\n2003ஆம் ஆண்டில் சிங்கப்பூர் உட்பட பல நாடுகளை உலுக்கிய சார்ஸ் நோயைவிட தற்போது வேகமாகப் பரவி வரும் வூஹான் கிருமித் தொற்று மோசமானதாக இருக்கக்கூடும் என்று தேசிய வளர்ச்சி அமைச்சர் லாரன்ஸ் வோங் நேற்று முன்தினம் தெரிவித்தார். ஆனால் இதுகுறித்து தற்போது துல்லியமாகக் கூற இயலாது என்று வூஹான் கிருமித் தொற்றை எதிர்கொள்ள அமைக்கப்பட்டுள்ள அமைச்சர்கள்நிலை பணிக்குழுவின் இணைத் தலைவருமான திரு வோங் தெரிவித்தார்.\n\n\"சார்ஸ் நோயைப் போல வூஹான் கிருமி மிக எளிதில் பரவக்கூடியதல்ல என்று தற்போதைய சூழ்நிலையைக் கருத்தில் கொண்டு மருத்துவ நிபுணர்கள் தெரிவிக்கின்றனர்.\n\n\"வூஹான் கிருமித் தொற்றால் ஏற்பட்டுள்ள மரண எண்ணிக்கை தற்போது குறைவாக உள்ளது.\n\n\"ஆனால் நிலைமை மிக விரைவாக மாறி வருகிறது. வூஹான் கிருமியின் வீரியம் அதிகரித்து வருவதாக சீன அதிகாரிகள் எச்சரிக்கை விடுத்துள்ளனர். இந்த நோயால் பாதிக்கப்படுவோரின் எண்ணிக்கை உயரும் சாத்தியம் இருக்கிறது. எனவே, வூஹான் கிருமித் தொற்று சார்ஸ் நோயைவிட மோசமானதாக இருக்கக்கூடும் என நாம் மனதளவில் தயாராக இருக்க வேண்டும்,\" என்றார் அமைச்சர் வோங். 2003ஆம் ஆண்டில் சிங்கப்பூரில் சார்ஸ் நோயால் 238 பேர் பாதிக்கப்பட்டனர். அந்த நோயின் காரணமாக சிங்கப்பூரில் 33 பேர் மரணம் அடைந்தனர். மாண்டோரில் மருத்துவர்களும் சுகாதாரப் பராமரிப்பு ஊழியர்களும் அடங்குவர். சார்சுக்குப் பிறகு கிருமித் தொற்றுகளுக்கு எதிராகச் செயல்பட சிங்கப்பூர் தயாராக இருப்பதாக திரு வோங் கூறினார்.", "images": []}
{"article_url": "https://tamilmurasu.com.sg/world/story20200129-39500.html", "site_title": "ஜெர்மனி: சக ஊழியரிடமிருந்து தொற்றிய முதல் சம்பவம்", "publish_date": "2020-01-29", "content": "ஜெர்மனி: சக ஊழியரிடமிருந்து தொற்றிய முதல் சம்பவம்\n\n29 Jan 2020 - 6:00 am\n\n1\n\nmins read\n\nமியூனிக்: ஜெர்மானியர் ஒருவருக்கு சீனா சென்று வந்த சக ஊழியரிடமிருந்து வூஹான் கிருமி தொற்றியுள்ளது உறுதிப்படுத்தப்பட்டுள்ளது.\n\nசீனாவில் இருந்து வந்த பெண் ஒருவர் சென்ற 21ஆம் தேதி அளித்த பயிற்சி வகுப்பில் ஜெர்மனியில் வசிக்கும் ஒருவர் கலந்துகொண்டார்.\n\nகடந்த 23ஆம் தேதி முதல் அவருக்கு உடல்நலக் குறைவு ஏற்பட்டதாக மருத்துவர் ஒருவர் கூறினார்.\n\nஇவருக்கு வூஹான் கிருமித் தொற்று இருப்பது உள்ளூர் நேரப்படி திங்கட்கிழமை மாலை உறுதிப் படுத்தப்பட்டது.\n\n33 வயது நிரம்பிய அந்த ஆடவர், தனிமைப்படுத்தப்பட்டுள்ளதாகவும் அவர் உடல்நிலை சீராக உள்ளதாகவும் மருத்துவக்குழு தெரிவித்துள்ளது.\n\nபயிற்சி அளித்த அப்பெண்ணிற்கும் வூஹான் கிருமித்தொற்று இருப்பது அவர் சீனாவுக்குத் திரும்பியவுடன் உறுதி செய்யப்பட்டுள்ளது.", "images": []}
{"article_url": "https://tamilmurasu.com.sg/world/story20200128-39433.html", "site_title": "வூஹான்: மக்களை திரும்ப அழைக்க தனி விமானங்கள்", "publish_date": "2020-01-28", "content": "வூஹான்: மக்களை திரும்ப அழைக்க தனி விமானங்கள்\n\n28 Jan 2020 - 6:10 am\n\n1\n\nmins read\n\nதோக்கியோவின் மருந்தகம் ஒன்றில் இருந்து முகக்கவசங்களை வாங்கிச் செல்லும் வாடிக்கையாளர். சீனாவில் கொரோனா கிருமித்தொற்றால் மரணம் அடைந்தவர்களின் எண்ணிக்கை 80ஐ எட்டியுள்ளது. படம்: ஏஎஃப்பி -\n\nதோக்கியோ: வூஹான் கிருமித்தொற்று பரவலைத் தடுப்பதற்கான உலகளாவிய முயற்சிகளுக்கு மத்தியில், சில நாடுகள் வூஹானி லிருந்து வரும் பயணிகளுக்குத் தடை விதித்துள்ளன. சில நாடுகள் அங்கிருக்கும் தங்கள் குடிமக்களை தங்கள் நாடுகளுக்கு அழைத்து வர ஏற்பாடு செய்து வருகின்றன.\n\n'கொரோனோ' வைரஸ் கிருமித் தொற்று பரவலைக் கட்டுப்படுத்த, வூஹான் உள்ளிட்ட சில சீன நகரங்களில் பொதுப் போக்குவரத்து நிறுத்தப்பட்டுள்ளது. இதனால் அங்குள்ள வெளிநாட்டவர் உள்ளிட்டோர் கடுமையாக பாதிக்கப்பட்டுள்ளனர்.\n\nஇந்நிலையில் செய்தியாளர் சந்திப்பு ஒன்றில் பேசிய ஜப்பானின் தலைமை அமைச்சரவை செயலாளர் யோஷிஹைட் சுகா, வூஹானில் இருந்து சொந்த நாட்டுக்கு திரும்ப விரும்பும் அனைத்து ஜப்பானியர்களுக்கும் தனி விமானம் ஏற்பாடு செய்ய, சீன அதிகாரிகளுடன் அரசாங்கம் பேச்சுவார்த்தை நடத்தி வருவதாக தெரிவித்தார்.\n\nஅதேபோல் வூஹானில் இருக்கும் நூற்றுக்கணக்கான பிரான்ஸ் நாட்டவர்களையும் அழைத்து வருவதற்கான விமான ஏற்பாடுகள் முடுக்கி விடப்பட்டுள்ளதாக பிரெஞ்சு சுகாதார அமைச்சர் கூறியுள்ளார்.\n\nஅவ்வாறு அழைத்து வரப்படுபவர்கள் 14 நாட்களுக்குத் தனிமைப்படுத்தப்படுவார்கள் என்றும் அவர் சொன்னார்.\n\nசீன பயணிகளுக்குத் தடை விதிப்பது குறித்து ஐரோப்பிய ஒன்றியம்தான் முடிவு செய்ய வேண்டும் என்றும் அவர் சொன்னார்.\n\nஅமெரிக்காவும் வூஹானில் வசிக்கும் தன் குடிமக்களையும் பணியாளர்களையும் திரும்ப அழைத்து வர தனி விமானங்களை ஏற்பாடு செய்து வருவதாக செய்திகள் தெரிவிக்கின்றன.", "images": [{"image_url": "https://cassette.sphdigital.com.sg/image/tamilmurasu/16739dbc1a148c0832b562a3528a5c4ca0a842291247613294c4b18322b6851a?w=825", "alt_text": "740b75f1-1232-4cfb-884a-e4d593a6d296", "caption": "தோக்கியோவின் மருந்தகம் ஒன்றில் இருந்து முகக்கவசங்களை வாங்கிச் செல்லும் வாடிக்கையாளர். சீனாவில் கொரோனா கிருமித்தொற்றால் மரணம் அடைந்தவர்களின் எண்ணிக்கை 80ஐ எட்டியுள்ளது. படம்: ஏஎஃப்பி -"}]}
{"article_url": "https://tamilmurasu.com.sg/top-news/story20200128-39463.html", "site_title": "சிங்கப்பூரில் மேலும் இருவர் வூஹான் கிருமியால் பாதிப்பு", "publish_date": "2020-01-28", "content": "சிங்கப்பூரில் மேலும் இருவர் வூஹான் கிருமியால் பாதிப்பு\n\n28 Jan 2020 - 5:45 pm\n\n2\n\nmins read\n\n(படம்: ஸ்ட்ரெய்ட்ஸ் டைம்ஸ்) -\n\nசிங்கப்பூரில் வூஹான் கிருமி தொற்றுக்கு மேலும் இருவர் பாதிக்கப்பட்டிருப்பதாக உறுதி செய்யப்பட்டுள்ளது. இவர்களைச் சேர்த்து இந்நோயால் பாதிக்கப்பட்டுள்ளவர்கள் எண்ணிக்கை ஏழுக்கு உயர்ந்துள்ளது என்று சுகாதார அமைச்சு அறிவித்திருக்கிறது.\n\nமற்ற ஐவரைப் போல் புதிய நோயாளிகள் இருவருமே சீனாவின் ஹுபெய் மாநிலத்தைச் சேர்ந்தவர்கள். அவர்களில் ஒருவர் 56 வயது சீன ஆடவர். ஜனவரி 19ஆம் தேதி சிங்கப்பூருக்கு வந்திருந்த அவருக்கு ஜனவரி 25ஆம் தேதி இருமல் ஏற்பட்டு ஞாயிற்றுக்கிழமை சாங்கி பொது மருத்துவமனையில் சேர்க்கப்பட்டார். ஜனவரி 27ஆம் தேதி அவருக்கு இந்நோய் இருப்பது உறுதி செய்யப்பட்டது. மருத்துவமனையில் சேர்க்கப்பட்டதற்கு முன்னர் அவர் பாசிர் ரிஸ் குரோவில் தமது குடும்ப உறுப்பினர்களுடன் தங்கியிருந்தார்.\n\nஇரண்டாமவர், வூஹானைச் சேர்ந்த 35 வயது சீன ஆடவர். ஜனவரி 23 ஆம் தேதி சிங்கப்பூருக்கு வந்திருந்த அவர், மரினா பே சேண்ட்சிஸ் தங்கியிருந்தார். ஜனவரி 24ஆம் தேதியன்று இந்நோய்க்கான அறிகுறிகள் அவரிடத்தில் தென்பட்டதை அடுத்து அந்த ஆடவர் ராஃபிள்ஸ் மருத்துவமனையில் அனுமதிக்கப்பட்டு பின்னர் தேசிய தொற்றுநோய் நிலையத்தில் சேர்க்கப்பட்டார்.\n\nகடந்த 24 மணி நேரத்தில் மூன்று பேருக்கு இந்நோய் இருப்பது உறுதி செய்யப்பட்டதை அடுத்து , சிங்கப்பூரில் ஹுபெய் மாநிலத்தைச் சேர்ந்த சீனர்களிடையே இந்நோய்த்தொற்று, உலகளாவிய நோய்த்தொற்றின் திடீர் அதிகரிப்புடன் ஒத்துப்போகும் விதமாகக் கூடியுள்ளதாக சுகாதார அமைச்சு தெரிவித்தது.\n\nசிங்கப்பூருக்குள்ளேயே இந்நோய்த் தொற்றுக்கான எந்த அறிகுறிகளும் இதுவரை தென்படவில்லை என்றாலும் இது சிங்கப்பூருக்கு ஆபத்தை விளைவித்துள்ளது. புதிய சம்பவங்கள் குறித்து இன்று பிற்பகல் செய்தியாளர் கூட்டத்தினர் முன்னிலையில் அறிவித்திருந்த சுகாதார அமைச்சு, புதிய பயணக் கட்டுப்பாடுகளையும் அறிவித்துள்ளது.\n\nஅண்மையில் ஹுபெயிலிலுருந்து சிங்கப்பூருக்கு வந்துள்ள பயணிகள், ஹுபெய்க்கு ஏற்கெனவே சென்று வந்த அல்லது ஹுபெயில் சீனக் கடப்பிதழ்கள் கொடுக்கப்பட்ட சிங்கப்பூர் வாசிகள் அல்லது இங்கு நீண்ட கால அனுமதி அட்டையைக் கொண்டுள்ளவர்கள், ஹுபெய்க்கு ஏற்கெனவே சென்றுள்ள அல்லது ஹுபெய்யில் சீனக் கடப்பிதழ்கள் கொடுக்கப்பட்டுள்ள புதிய வருகையாளர்கள் ஆகிய மூன்று பிரிவினருக்கு இந்தப் புதிய கட்டுப்பாடுகள் பொருந்தும் என்றனர் அதிகாரிகள்.", "images": [{"image_url": "https://cassette.sphdigital.com.sg/image/tamilmurasu/f31529ffd76697473e0cfffb924fc30ab224c34c492958aec87b6e36e061a72d?w=825", "alt_text": "f8a293a1-57b1-4f4c-949d-f3d58a9530de", "caption": "(படம்: ஸ்ட்ரெய்ட்ஸ் டைம்ஸ்) -"}]}
{"article_url": "https://tamilmurasu.com.sg/singapore/story20200128-39466.html", "site_title": "சுகாதார நடவடிக்கைகளை முடுக்கிவிட்ட பாலர் பள்ளிகள்", "publish_date": "2020-01-28", "content": "சுகாதார நடவடிக்கைகளை முடுக்கிவிட்ட பாலர் பள்ளிகள்\n\n28 Jan 2020 - 6:50 pm\n\n2\n\nmins read\n\nபாலர் பள்ளிகளில் இன்று சுகாதார நடவடிக்கைகள் முடுக்கிவிடப்பட்டன. (படம்: ஸ்ட்ரெய்ட்ஸ் டைம்ஸ்)  -\n\nவூஹான் கிருமித் தொற்று சிங்கப்பூரையும் பாதித்துள்ளதை அடுத்து, சீனப் புத்தாண்டு விடுமுறைக்குப் பிறகு பள்ளி திரும்பும் மாணவர்கள் குறித்து அக்கறை எழுந்துள்ளது.\n\nஇந்நிலையில், பாலர் பள்ளிகளில் இன்று சுகாதார நடவடிக்கைகள் முடுக்கிவிடப்பட்டன.\n\nகடந்த இரண்டு வாரங்களில் சீனாவுக்குப் பயணம் மேற்கொண்ட மாணவர்கள், பெற்றோர் ஆகியோரைக் கண்டறிய நடவடிக்கை எடுக்கப்பட்டது.\n\nவெளிநாட்டுப் பயணம் குறித்த தகவலை இணையம் வழி சமர்ப்பிக்காத பெற்றோர் அதற்கான படிவங்களை இன்று பூர்த்தி செய்தனர்.\n\nபுவாங்கோக் கிரசெண்ட் வட்டாரத்தில் உள்ள மை ஃபர்ஸ்ட் ஸ்கூல் பாலர் பள்ளிக்குச் சமுதாய, குடும்ப மேம்பாட்டு அமைச்சர் டெஸ்மண்ட் லீ இன்று வருகை புரிந்து, அங்கு நடைமுறைப்படுத்தப்பட்டுள்ள சுகாதார நடவடிக்கைகளைப் பார்வையிட்டார்.\n\nஅந்தப் பாலர் பள்ளியைச் சேர்ந்த ஆசிரியர்களும் ஊழியர்களும் முகக் கவசம் அணிந்திருந்தனர்.\n\nஅவர்கள் அனைவரின் கைகளில் வெப்பமானியும் கிருமி நாசினி போத்தல்களும் இருந்தன.\n\nபாலர் பள்ளி மாணவர்கள், ஆசிரியர்கள், ஊழியர்களின் நலமுடன் இருப்பதற்கு வூஹான் கிருமித் தொற்றுக்கு எதிரான முன்னெச்சரிக்கை நடவடிக்கை மிகவும் அவசியம் என்று அமைச்சர் லீ தெரிவித்தார்.\n\nகடந்த இரண்டு வாரங்களில் சீனாவுக்குப் பயணம் மேற்கொண்டிருந்த மாணவர்கள், பாலர் பள்ளி ஊழியர்கள் அனைவருக்கும் 14 நாள் கட்டாய விடுப்பு அறிவிக்கப்பட்டிருப்பதாக அவர் கூறினார். சிங்கப்பூரில் ஏறத்தாழ 1,900 பாலர் பள்ளிகள் உள்ளன. அவற்றில் கிட்டத்தட்ட 25,000 ஊழியர்கள் உள்ளன.\n\nஅறிவிக்கப்பட்டிருக்கும் முன்னெச்சரிக்கை நடவடிக்கைகளால் ஏறக்குறைய 600 பாலர் பள்ளி ஊழியர்கள் பாதிக்கப்படுவர் என்று முன்னுரைக்கப்பட்டுள்ளது.\n\nசிங்கப்பூரில் 180,000 பாலர் பள்ளி மாணவர்கள் இருப்பதாகவும் அவர்களில் 1,000 பேர் முன்னெச்சரிக்கை நடவடிக்கைகளால் பாதிக்கப்படுவர் என்றும் நம்பப்படுகிறது.\n\n\"வூஹான் கிருமித் தொற்றால் பாலர் பள்ளிகளில் பயிலும் குழந்தைகளும் உடற்குறையுள்ள முதியோரும் மிக எளிதில் பாதிக்கப்படக்கூடும். அதனால் பாலர் பள்ளிகளிலும் மற்ற சமூக இடங்களிலும் முன்னெச்சரிக்கை நடவடிக்கைகள் முடுக்கிவிடப்பட்டுள்ளன. கட்டாய விடுப்பில் இருப்போர் வீட்டில் இருக்க வேண்டும் என்று கூட்டமான இடங்களைத் தவிர்க்க வேண்டும் என்றும் நாங்கள் கேட்டுக்கொள்கிறோம்,\" என்று அமைச்சர் லீ தெரிவித்தார்.\n\nதொடர்புடைய செய்திகள்\n\nவூஹான் கிருமித் தொற்று: நேரடியாகக் களத்தில் குதித்த சீனப் பிரதமர்\n\n28 Jan 2020\n\n-\n\n6:10 AM\n\nவூஹான் கிருமிக்கு எதிராக அதிரடி முயற்சிகள்\n\n28 Jan 2020\n\n-\n\n6:10 AM\n\nவூஹான்: மக்களை திரும்ப அழைக்க தனி விமானங்கள்\n\n28 Jan 2020\n\n-\n\n6:10 AM\n\nசிங்கப்பூரில் மேலும் இருவர் வூஹான் கிருமியால் பாதிப்பு\n\n28 Jan 2020\n\n-\n\n5:45 PM\n\n'வனவிலங்குகளுக்கும் வூஹான் கிருமிக்கும் தொடர்பு உண்டு'\n\n28 Jan 2020\n\n-\n\n6:10 AM", "images": [{"image_url": "https://cassette.sphdigital.com.sg/image/tamilmurasu/97809c2dadc7c28ec90f1819a4e23daf2ab91da4fe45984ec77517aa4be3b5e0?w=825", "alt_text": "3ef80c06-06b0-4102-a8cd-bff21317a801", "caption": "பாலர் பள்ளிகளில் இன்று சுகாதார நடவடிக்கைகள் முடுக்கிவிடப்பட்டன. (படம்: ஸ்ட்ரெய்ட்ஸ் டைம்ஸ்)  -"}, {"image_url": "https://cassette.sphdigital.com.sg/image/tamilmurasu/f5e46f80394bd4e7f10ef9eb5041ec0f3dc6328ba5608dae35f3c125f660aa36?w=235", "alt_text": "சீனப் பிரதமர் லி கெச்சியாங் வூஹான் பகுதியிலுள்ள ஒரு பேரங்காடிக்குச் சென்று மக்களைச் சந்தித்தார். படம்: ஏஎஃப்பி", "caption": null}, {"image_url": "https://tamilmurasu.com.sg/web2-assets/tm_default_image-TFStbgXe.webp?w=235", "alt_text": "செய்தியாளர் கூட்டத்தில் பேசிய (இடமிருந்து) தொடர்பு, தகவல் அமைச்சர் எஸ். ஈஸ்வரன், வர்த்தக, தொழில் அமைச்சர் சான் சுன் சிங், சுகாதார அமைச்சர் கான் கிம் யோங், தேசிய வளர்ச்சி அமைச்சர் லாரன்ஸ் வோங், கல்வி அமைச்சர் ஓங் யி காங். படம்: சாவ்பாவ் ", "caption": null}, {"image_url": "https://cassette.sphdigital.com.sg/image/tamilmurasu/16739dbc1a148c0832b562a3528a5c4ca0a842291247613294c4b18322b6851a?w=235", "alt_text": "தோக்கியோவின் மருந்தகம் ஒன்றில் இருந்து முகக்கவசங்களை வாங்கிச் செல்லும் வாடிக்கையாளர். சீனாவில் கொரோனா கிருமித்தொற்றால் மரணம் அடைந்தவர்களின் எண்ணிக்கை 80ஐ எட்டியுள்ளது. படம்: ஏஎஃப்பி", "caption": null}, {"image_url": "https://cassette.sphdigital.com.sg/image/tamilmurasu/f31529ffd76697473e0cfffb924fc30ab224c34c492958aec87b6e36e061a72d?w=235", "alt_text": "(படம்: ஸ்ட்ரெய்ட்ஸ் டைம்ஸ்)", "caption": null}]}
{"article_url": "https://tamilmurasu.com.sg/world/story20200128-39469.html", "site_title": "வூஹான் வைரஸ்: சீனாவில் பலி எண்ணிக்கை 106ஆக உயர்ந்தது; உறுதிப்படுத்தப்பட்ட சம்பவங்கள் 4,500ஐ கடந்தன", "publish_date": "2020-01-28", "content": "வூஹான் வைரஸ்: சீனாவில் பலி எண்ணிக்கை 106ஆக உயர்ந்தது; உறுதிப்படுத்தப்பட்ட சம்பவங்கள் 4,500ஐ கடந்தன\n\n28 Jan 2020 - 9:00 pm\n\n1\n\nmins read\n\nபடம்: ஏஃப்பி -\n\nவூஹான் 'கொரோனா' வைரஸ் தொற்றால் சீனாவில் உயிரிழந்தவர்களின் எண்ணிக்கை இன்று 106ஐ எட்டியதாக சீன சுகாதார ஆணையம் நேற்று தெரிவித்தது.\n\nஅந்நாட்டில் உறுதிப்படுத்தப்பட்ட சம்பவங்களின் எண்ணிக்கை 4,562ஆக உயர்ந்திருப்பதாக சவுத் சைனா மார்னிங் போஸ்ட் நாளிதழ் கூறியது. எனினும், இந்த எண்ணிக்கை கணிசமாக அதிகரிக்கக்கூடும் என அஞ்சப்படுகிறது.\n\nவைரஸ் தொற்றின் மையப் பகுதியான ஹூபெய் மாநிலத்தில் மட்டும் குறைந்தது 2,714 சம்பவங்கள் உறுதி செய்யப்பட்டன.\n\nஉறுதிப்படுத்தப்பட்ட சம்பவங்கள் ஒருபுறமிருக்க, வைரஸ் தொற்று ஏற்பட்டிருக்கலாம் எனச் சந்தேகிக்கப்படும் 7,000 புதிய சம்பவங்கள் பதிவாகியதாக சீன சுகாதார ஆணையம் கூறியது.\n\nவைரஸ் தொற்று வேகமாகப் பரவி வரும் வேளையில், அதைக் கட்டுப்படுத்தும் நோக்கில் வெளிநாடுகளுக்குப் பயணம் மேற்கொள்வதைப் பரிசீலிக்குமாறு சீன தேசிய குடிநுழைவு நிர்வாகம் தனது குடிமக்களைக் கேட்டுக்கொண்டது.\n\nஹூபெய் மாநிலத் தலைநகர் வூஹானின் மக்கள்தொகை ஏறத்தாழ 11 மில்லியனாக உள்ளது. அங்கு பொதுப் போக்குவரத்துக்குத் தற்காலிகமாக தடை விதிக்கப்பட்டுள்ளது. கிட்டத்தட்ட 60 மில்லியன் பேரைக் கொண்டுள்ள ஹூபெய் மாநிலத்தில் பயணக் கட்டுப்பாடு விதிக்கப்பட்டுள்ளது.\n\nசீனா முழுவதும் பள்ளிகள், பல்கலைக்கழகங்கள் திறக்கப்படுவது ஒத்திவைக்கப்பட்டுள்ளது.\n\nவைரஸ் கிருமியை எதிர்கொள்ள ஹூபெய் மாநிலத்திற்கு கிட்டத்தட்ட 6,000 மருத்துவ ஊழியர்கள் அனுப்பிவைக்கப்பட்டிருப்பதாக சுகாதாரத்துறை அதிகாரி ஒருவர் இன்று தெரிவித்தார்.", "images": [{"image_url": "https://tamilmurasu.com.sg/world/story20200128-39469.html?w=825", "alt_text": "96c62810-2ab1-4074-a76c-760a9ce5b7da", "caption": "படம்: ஏஃப்பி -"}]}
{"article_url": "https://tamilmurasu.com.sg/world/story20200128-39439.html", "site_title": "நெடுஞ்சாலையில் தரையிறங்கிய விமானம்", "publish_date": "2020-01-28", "content": "நெடுஞ்சாலையில் தரையிறங்கிய விமானம்\n\n28 Jan 2020 - 6:10 am\n\n1\n\nmins read\n\nதெஹ்ரானில் இருந்து மஹ்ஷர் நகருக்குச் சென்ற கேஸ்பியன் ஏர்லைன்ஸ் மெக்டோனல் டக்ளஸ் எம்.டி-83 என்ற ஈரானிய பயணிகள் விமானம் ஓடுபாதைக்கு பதிலாக நெடுஞ்சாலையில் தரையிறங்கியது. படம்: இணையம் -\n\nதெஹ்ரானில் இருந்து மஹ்ஷர் நகருக்குச் சென்ற கேஸ்பியன் ஏர்லைன்ஸ் மெக்டோனல் டக்ளஸ் எம்.டி-83 என்ற ஈரானிய பயணிகள் விமானம் ஓடுபாதைக்கு பதிலாக நெடுஞ்சாலையில் தரையிறங்கியது.\n\nஇந்தச் சம்பவத்தில் விமானத்தில் இருந்த 136 பயணிகளில் இருவருக்கு காலில் காயம் ஏற்பட்டதாக மருத்துவர்கள் தெரிவித்தனர். 'விமானி மிகவும் தாமதமாக விமானத்தைத் தரையிறக்கினார், அதனால் அவர் ஓடுபாதையை தவறவிட நேரிட்டது,' என்று விமான அதிகாரிகளை மேற்கோள் காட்டி மாநில தொலைக்காட்சி செய்தி வெளியிட்டது. படம்: இணையம்", "images": [{"image_url": "https://tamilmurasu.com.sg/world/story20200128-39439.html?w=825", "alt_text": "723b00f5-ab68-43f6-9607-9694c8ee7852", "caption": "தெஹ்ரானில் இருந்து மஹ்ஷர் நகருக்குச் சென்ற கேஸ்பியன் ஏர்லைன்ஸ் மெக்டோனல் டக்ளஸ் எம்.டி-83 என்ற ஈரானிய பயணிகள் விமானம் ஓடுபாதைக்கு பதிலாக நெடுஞ்சாலையில் தரையிறங்கியது. படம்: இணையம் -"}]}
{"article_url": "https://tamilmurasu.com.sg/singapore/sph-magazines-obeys-pofma-correction-order", "site_title": "பொஃப்மா திருத்த உத்தரவு: 'எஸ்பிஎச் மேகஸின்ஸ்' நிறைவேற்றியது", "publish_date": "2020-01-28", "content": "பொஃப்மா திருத்த உத்தரவு: 'எஸ்பிஎச் மேகஸின்ஸ்' நிறைவேற்றியது\n\n28 Jan 2020 - 6:10 am\n\n1\n\nmins read\n\n-\n\nஹார்ட்வேர்ஸோன் கருத்தரங்குத் தளத்தை நிர்வகிக்கும் எஸ்பிஎச் மேகஸின்ஸ், 'பொஃப்மா' எனப்படும் பொய்ச் செய்திக்கும் சூழ்ச்சித் திறத்துக்கும் எதிரான பாதுகாப்புச் சட்ட அலுவலகம் விடுத்த திருத்த உத்தரவை நிறைவேற்றியுள்ளது.\n\nவூஹான் கிருமியால் சிங்கப்பூரில் ஒருவர் மாண்டுவிட்டார் என்று பொய்யான செய்தியைத் தனது தளத்தில் பதிவிட்ட ஹார்ட்வேர்ஸோன் தளத்துக்கு எதிராக நேற்று முன்தினம் சுகாதார அமைச்சர் கான் கிம் யோங்கின் உத்தரவின் பேரில் பொஃப்மா அலுவலகம் திருத்த உத்தரவு பிறப்பித்தது.\n\nஅந்தக் கருத்தரங்கில் பொய்ச்செய்தி பதிவு நேற்று முன்தினம் மாலை 5.50 மணிக்கு இடம்பெற்றது. அந்தப் பதிவு இப்போது அகற்றப்பட்டு விட்டது.\n\n\"ஹார்ட்வேர்ஸோன்.காம் சமூக விதிமுறைகளுக்கு உட்பட்டு தனது பதிவை அகற்றி விட்டது. அது பொஃப்மா உத்தரவின்படி திருத்தக் குறிப்பையும் அச்சிட்டது. கருத்த ரங்கைப் பயன்படுத்துவோர் உண்மையான தகவலைப் பதிவிடுமாறு நினைவூட்டப்பட்டுள்ளனர்.\" என்று எஸ்பிஎச் மேகஸின்சின் பேச்சாளர் நேற்று தெரிவித்தார்.", "images": [{"image_url": "https://cassette.sphdigital.com.sg/image/tamilmurasu/ee1e28d22a6f8a0c5eddd7b748cc37eb20223b9edb449310a68586fdc87fbc74?w=825", "alt_text": "ec1a0e2d-18d1-40e2-93fb-341bbe06b8fb", "caption": "-"}]}
{"article_url": "https://tamilmurasu.com.sg/singapore/story20200128-39454.html", "site_title": "பல்கலைக்கழக மாணவர்கள் தாங்கள் தங்கும் விடுதிகளிலிருந்து வெளியேறினர்", "publish_date": "2020-01-28", "content": "பல்கலைக்கழக மாணவர்கள் தாங்கள் தங்கும் விடுதிகளிலிருந்து வெளியேறினர்\n\n28 Jan 2020 - 6:10 am\n\n1\n\nmins read\n\nசிங்கப்பூர் தேசிய பல்கலைக் கழகத்தின் 'பிரின்ஸ் ஜார் ஜஸ் பார்க் ரெசிடன்சஸ்' தங்கும் விடுதியில் இருந்து மாணவர்கள் நேற்று வெளி யேறினர். படம்: ஸ்ட்ரெய்ட்ஸ் டைம்ஸ்  -\n\nசிங்கப்பூர் தேசிய பல்கலைக்கழகத்தின் பிரின்ஸ் ஜார்ஜஸ் பார்க் ரெசடன்சஸ், நன்யாங் தொழில்நுட்பப் பல்கலைக்கழகத்தின் ஹால் 1, சிங்கப்பூர் நிர்வாகப் பல்கலைக்கழகத்தின் பிரின்செப் ஸ்திரீட் ரெசிடன்சஸ் ஆகியவற்றின் மாணவர்கள் தாங்கள் தங்கும் விடுதிகளிலிருந்து நேற்று வெளியேறினர்.\n\nஅவர்கள் தங்கள் விடுதிகள் வூஹான் கிருமித் தொற்றால் பாதிக்கப்பட்டவர்களைத் தனிமைப்படுத்தும் இடங்களாக அறிவிக்கப்பட்டிருப்பதால், 24 மணி நேரத்துக்குள்ளாக அவர்கள் வெளியேறி விட வேண்டும் என்று கேட்டுக்கொள்ளப்பட்டது.\n\nஇந்த மூன்று மாணவர்கள் தங்கும் விடுதிகளுடன் தீவு முழுவதிலுமுள்ள ஓய்வுத்தள விடுதிகளும் கிருமித்தொற்றால் பாதிக்கப்பட்டவர்களைத் தனிமைப்படுத்தும் இடங்களாக அறிவிக்கப்பட்டுள்ளன.\n\nசிங்கப்பூர் தேசிய பல்கலைக்கழகத்தின் பிரின்ஸ் ஜார்ஜஸ் பார்க் ரெசிடன்சஸின் ஏழு புளோக்குகளில் தனிமைப்படுத்தும் நிலையங்கள் என அறிவிப்புகள் ஒட்டப்பட்டுள்ளன.\n\nஅந்தத் தங்கும் விடுதிகளில் பெரும்பாலும் வெளிநாட்டு மாணவர்களே தங்கியுள்ளனர். அவர்களுக்கு பிரின்ஸ் ஜார்ஜஸ் பார்க் ரெசிடன்சஸின் மற்ற புளோக்குகளில் அறைகள் ஒதுக்கப்பட்டுள்ளன என்று அறியப்படுகிறது.\n\n\"வெளிநாட்டு மாணவர்களுக்கு இது சொந்த வீடு போன்றது. ஆனால், குறைந்த நேரத்துக்குள் இந்த இடத்தை விட்டு மற்றோர் இடத்துக்கு மாறச் சொன்னார்கள்,\" என்று பெயர் குறிப்பிட்ட விரும்பாத சீனாவைச் சேர்ந்த மாணவர் ஸ்ட்ரெய்ட்ஸ் டைம்சிடம் தெரிவித்தார்.\n\nதிடீரென தங்கும் விடுதியிலிருந்து வெளியேற விரும்பாத மாணவர்கள் மத்தியில் நிலைமையைப் புரிந்துகொண்டு, தனிமைப்படுத்துதல் நடவடிக்கைக்குத் தங்கள் ஆதரவைத் தெரிவித்த மாணவர்கள் நேற்று பிற்பகல் 3 மணிக்குள்ளாக தங்கும் விடுதிகளிலிருந்து வெளியேறினர்.\n\nதொடர்புடைய செய்திகள்\n\nவூஹான் வைரஸ்: மனிதர்களுக்கிடையே தொற்றும் அபாயம்; 200  பேருக்கு மேல் பாதிப்பு\n\n20 Jan 2020\n\n-\n\n9:01 PM\n\nசளிக்காய்ச்சல்: சீனாவின் வூஹான் மாநிலத்திலிருந்து வரும் பயணிகளுக்கு வெப்பநிலை சோதனை\n\n03 Jan 2020\n\n-\n\n6:53 PM\n\nசிங்கப்பூரில் வூஹான் கிருமி தொற்றிய முதல் சம்பவம்\n\n23 Jan 2020\n\n-\n\n9:46 PM\n\nவூஹான் பயணத்தைத் தவிர்க்க சிங்கப்பூரர்களுக்கு வேண்டுகோள்\n\n23 Jan 2020\n\n-\n\n8:21 PM", "images": [{"image_url": "https://cassette.sphdigital.com.sg/image/tamilmurasu/accabd5dec3bebc9b66afe4ce5644de7e658ae03a9f50efbe7d0e7233a300499?w=825", "alt_text": "f0b33189-33a6-4fec-abfd-215c6be2cb09", "caption": "சிங்கப்பூர் தேசிய பல்கலைக் கழகத்தின் 'பிரின்ஸ் ஜார் ஜஸ் பார்க் ரெசிடன்சஸ்' தங்கும் விடுதியில் இருந்து மாணவர்கள் நேற்று வெளி யேறினர். படம்: ஸ்ட்ரெய்ட்ஸ் டைம்ஸ்  -"}, {"image_url": "https://cassette.sphdigital.com.sg/image/tamilmurasu/8458fdb94537f64dbb47c529ba376e1733897bcffc5209b9a0aed2c74baa10e3?w=235", "alt_text": "வூஹான் வைரஸ் தொற்றினால் பாதிக்கப்பட்டவர்களுக்குச் சிகிச்சை அளிக்கும் மருத்துவமனைக்குள் நோயாளி ஒருவரைக் கொண்டு செல்லும் மருத்துவ ஊழியர்கள். படம்: ஏஎஃப்பி", "caption": null}, {"image_url": "https://tamilmurasu.com.sg/web2-assets/tm_default_image-TFStbgXe.webp?w=235", "alt_text": "வூஹான் மாநிலத்துக்கு குறைந்தது 14 நாட்களுக்கு முன் சென்று வந்திருப்போரில் யாருக்காவது காய்ச்சல் அல்லது சுவாசப் பிரச்சினை அல்லது சளிக்காய்ச்சல் இருக்குமேயானால் அவர்கள் தனித்து வைக்கப்படுவார்கள் என்றும் இதன்மூலம் சளிக்காய்ச்சல் பரவுவது தடுக்கப்படும் என்றும் அமைச்சு விளக்கி உள்ளது. கோப்புப்படம்: ஸ்ட்ரெய்ட்ஸ் டைம்ஸ்", "caption": null}]}
{"article_url": "https://tamilmurasu.com.sg/singapore/story20200128-39444.html", "site_title": "இஸ்தானா பொது வரவேற்பு நிகழ்ச்சிக்கு 12,000க்கும் அதிகமானோர் வருகை", "publish_date": "2020-01-28", "content": "இஸ்தானா பொது வரவேற்பு நிகழ்ச்சிக்கு 12,000க்கும் அதிகமானோர் வருகை\n\n28 Jan 2020 - 6:10 am\n\n1\n\nmins read\n\nஇஸ்தானாவிற்கு வருகை புரிந்தவர்களுடன் அளவளாவும் அதிபர் ஹலிமா யாக்கோப். படம்: ஸ்ட்ரெய்ட்ஸ் டைம்ஸ் -\n\nசீனப் புத்தாண்டை முன்னிட்டு இஸ்தானாவின் பொது வரவேற்பு நிகழ்ச்சிக்கு நேற்று முன்தினம் 12,000க்கும் அதிகமானோர் வருகை புரிந்தனர். மக்களிடையே வூஹான் 'கொரோனா' வைரஸ் குறித்த அச்சம் நிலவினாலும், விழாக்கால உணர்வை அது பாதித்ததாக தெரியவில்லை.\n\nஇஸ்தானாவிற்கு வந்திருந்த பலருடன் அதிபர் ஹலிமா யாக்கோப்பும் அவரது கணவர் முகம்மது அப்துல்லா அல்ஹாப்ஷீயும் அளவளாவினார். அதோடு, சிங்க நடனம் உள்ளிட்ட பல்வேறு சீனப் புத்தாண்டு நிகழ்ச்சிகளை அவர்கள் மக்களோடு சேர்ந்து பார்வையிட்டனர்.\n\nபிறகு செய்தியாளர்களிடம் பேசிய திருவாட்டி ஹலிமா, சீனப் புத்தாண்டை மக்கள் கொண்டாடும் அதேவேளையில், வைரஸ் தொற்றைத் தடுக்க முன்னெச்சரிக்கை நடவடிக்கைகளை எடுப்பது அத்தியாவசியம் என்று வலியுறுத்தினார்.\n\nகடந்த ஆண்டு இஸ்தானாவில் நடைபெற்ற சீனப் புத்தாண்டு பொது வரவேற்பு நிகழ்ச்சிக்கு சுமார் 23,000 பேர் வந்திருந்தனர். அந்த எண்ணிக்கையோடு ஒப்பிடுகையில், இவ்வாண்டின் எண்ணிக்கை கிட்டத்தட்ட பாதியளவு குறைவு.\n\nஇஸ்தானா ஒருபுறமிருக்க, சீனப் புத்தாண்டை முன்னிட்டு கரையோரப் பூந்தோட்டங்களுக்கும் மக்கள் படையெடுத்தனர். வூஹான் வைரஸ் தொற்றால் பாதிக்கப்பட்ட 53 வயது சீனப் பயணி அங்கு சென்றிருந்தது குறிப்பிடத்தக்கது.\n\nஇது குறித்து கருத்துத் தெரிவித்த கரையோரப் பூந்தோட்ட பேச்சாளர் ஒருவர், \"நாங்கள் முன்னெச்சரிக்கை நடவடிக்கைகளை முடுக்கிவிட்டுள்ளோம். பூந்தோட்டங்கள் முழுவதும் துப்புரவுப் பணிகள் அதிகரிக்கப்பட்டன. அதிக எண்ணிக்கையில் மக்கள் கூடும் இடங்களிலும் வைரஸ் கிருமிகளை அழிப்பதற்கான பணிகளும் நடப்பில் உள்ளன,\" என்று விவரித்தார்.", "images": [{"image_url": "https://tamilmurasu.com.sg/singapore/story20200128-39444.html?w=825", "alt_text": "b2d36ab7-f8af-4568-80f8-c010a2979e92", "caption": "இஸ்தானாவிற்கு வருகை புரிந்தவர்களுடன் அளவளாவும் அதிபர் ஹலிமா யாக்கோப். படம்: ஸ்ட்ரெய்ட்ஸ் டைம்ஸ் -"}]}
{"article_url": "https://tamilmurasu.com.sg/india/story20200128-39447.html", "site_title": "எரிவாயு திட்டத்தை எதிர்த்து காவிரி கிராமங்கள் தீர்மானம்", "publish_date": "2020-01-28", "content": "எரிவாயு திட்டத்தை எதிர்த்து காவிரி கிராமங்கள் தீர்மானம்\n\n28 Jan 2020 - 6:10 am\n\n1\n\nmins read\n\nதமிழ்நாட்டில் பல கிராமத்தினரும் குடியரசு தினத்தன்று கிராமசபை கூட்டங்களை நடத்தி ஹைட்ரோ கார்பன் திட்டத்துக்கு எதிராக தீர்மானம் நிறைவேற்றினர். படம்: தமிழக ஊடகம் -\n\nதஞ்சாவூர்: காவிரி டெல்டா வட்டாரத்தில் உள்ள எல்லா கிராமங்களும் கிராமசபைக் கூட்டங்களை நடத்தி எரிவாயுத் திட்டத்திற்கு (ஹைட்ரோகார்பன்) எதிர்ப்பு தெரிவித்து தீர்மானம் நிறைவேற்றி இருக்கின்றன.\n\nவருவாய்த் துறை அதிகாரிகள் இதனை அறிவித்தனர்.\n\nஎண்ணெய், எரிவாயு நிறுவனங்கள், துரப்பண பணிகளில் ஈடுபடும்போது சுற்றுப்புற அமைப்பிடம் இருந்தும் பணி நடக்கும் வட்டாரத்தைச் சேர்ந்த மக்களிடம் இருந்தும் அனுமதி பெறவேண்டாம் என்று அண்மையில் மத்திய அரசாங்கம் அறிவித்தது. என்றாலும் டெல்டா கிராமங்கள் எரிவாயுத் திட்டத்துக்கு எதிராக திட்டவட்டமாக தீர்மானம் நிறைவேற்றி இருக்கின்றன.\n\nதஞ்சாவூர், கடலூர், நாகப்பட்டினம், திருவாரூர் உள்ளிட்ட டெல்டா மாவட்டங்களில் உள்ள கிராமங்கள் உறுதியாக ஹைட்ரோ கார்பன் திட்டத்தை எதிர்த்து வருவதாக அதிகாரிகள் கூறினர்.\n\nதமிழ்நாட்டில் டெல்டா பகுதிகளில் மேற்கொள்ளப்படும் ஹைட்ரோகார்பன் திட்டங்களுக்கு எதிராக அரசியல்வாதிகளும் உரக்க குரல் கொடுக்கத் தொடங்கி இருக்கிறார்கள்.\n\nதமிழ்நாட்டில் மேற்கொள்ளப்படும் ஹைட்ரோகார்பன் திட்டங்களுக்கு அனுமதி தருவதை மறுபரிசீலனை செய்யும்படி அதிமுக தரப்பில் இருந்து பிரதமருக்குக் கோரிக்கை விடுக்கப்பட்டுள்ளது.\n\nஇந்நிலையில், எதிர்க்கட்சித் தலைவரான ஸ்டாலின், ஹைட்ரோ கார்பன் திட்டத்தை எதிர்த்து இன்று ஐந்து மாவட்டங்களில் கண்டன ஆர்ப்பாட்டம் நடக்கும் என்று அறிவித்துள்ளார். காவிரி டெல்டா பகுதிகளை பாதுகாக்கப்பட்ட வேளாண் மண்டலமாக அறிவிக்க வேண்டும் என்றும் அவர் வலியுறுத்தினார்.", "images": [{"image_url": "https://cassette.sphdigital.com.sg/image/tamilmurasu/82b870dd7705cb54cf953ad6fb30430452bde30ccd38de38b6b548735779c2c2?w=825", "alt_text": "4b5d3c49-a614-4d73-88f9-12a124c1f095", "caption": "தமிழ்நாட்டில் பல கிராமத்தினரும் குடியரசு தினத்தன்று கிராமசபை கூட்டங்களை நடத்தி ஹைட்ரோ கார்பன் திட்டத்துக்கு எதிராக தீர்மானம் நிறைவேற்றினர். படம்: தமிழக ஊடகம் -"}]}
{"article_url": "https://tamilmurasu.com.sg/singapore/story20200128-39440.html", "site_title": "சீனப் புத்தாண்டில் ஊழியர்களுக்கு நன்றி கூறிய அமைச்சர்கள்", "publish_date": "2020-01-28", "content": "சீனப் புத்தாண்டில் ஊழியர்களுக்கு நன்றி கூறிய அமைச்சர்கள்\n\n28 Jan 2020 - 6:11 am\n\n2\n\nmins read\n\nதுணைப் பிரதமரும் நிதி அமைச்சருமான ஹெங் சுவீ கியட் (நடுவில்), என்டியுசி தலைவர் மேரி லியூ (திரு ஹெங்கிற்கு பக்கத்தில்) ஆகியோர் சாங்கி விமான நிலையத்தின் மூன்றாம் முனையத்தில் ஊழியர்களுக்கு 'அங் பாவ்' அன்பளிப்புப் பாக்கெட்டுகளை வழங்கினர். படம்: ஸ்ட்ரெய்ட்ஸ் டைம்ஸ் -\n\nசிங்கப்பூரில் சீனப் புத்தாண்டை வரவேற்க பலரும் நெருங்கிய உறவுகளோடு கொண்டாட்ட உணர்வில் திளைத்த வேளையில் போக்குவரத்து, சுகாதாரப் பராமரிப்பு, பாதுகாவல் போன்ற முக்கியமான துறைகளில் பணிபுரியும் பலர், விடுமுறை காலத்திலும் பணிபுரிய வேண்டியிருந்தது.\n\nஅவர்களுக்கு உற்சாகம் அளிக்கும் விதமாக, துணைப் பிரதமர் ஹெங் சுவீ கியட், சுகாதார அமைச்சர் கான் கிம் யோங் உள்ளிட்ட தலைவர்கள் ஊழியர்களை நேரடியாக சந்தித்து சீனப் புத்தாண்டு வாழ்த்துகளைத் தெரிவித்துக்கொண்டனர்.\n\nசீனப் புத்தாண்டின் முதல் நாளான கடந்த சனிக்கிழமை சாங்கி விமான நிலையத்திற்கு சென்ற திரு ஹெங், அங்கு பாதுகாவல் அதிகாரிகள், டாக்சி ஓட்டுநர்கள், துப்புரவுப் பணியாளர்கள் உள்ளிட்ட 150க்கும் அதிகமான பணியாளர்களைச் சந்தித்து அவர்களது பணிக்காக நன்றி கூறினார்.\n\nதேசிய தொழிற்சங்க காங்கிரஸ் (என்டியுசி) தலைவர் மேரி லியூ, என்டியுசி தலைமைச் செயலாளர் இங் சீ மெங், என்டியுசி மத்திய செயற்குழு உறுப்பினர்கள் உள்ளிட்டோர் திரு ஹெங்குடன் இருந்தனர். 'அங் பாவ்' அன்பளிப்புப் பாக்கெட்டுகள், மாண்டரின் ஆரஞ்சுப் பழங்கள், இதர அன்பளிப்புப் பொருட்கள் உள்ளிட்டவற்றை அவர்களிடம் திரு ஹெங் வழங்கினார்.\n\n\"விமான நிலையம், சோதனைச் சாவடிகள் உள்ளிட்ட முக்கிய இடங்களில் பணிபுரியும் ஊழியர்கள், சிங்கப்பூர் பாதுகாப்பாக இயங்குவதை உறுதி செய்கின்றனர். அவர்களது கடின உழைப்புக்கு நன்றி கூறுவது முக்கியம்,\" என்றார் அவர்.\n\nஇதற்கிடையே, டான் டோக் செங் மருத்துவமனைக்குச் சென்ற திரு கான், 40க்கும் அதிகமான ஊழியர்களையும் நோயாளிகளையும் அங்கு சந்தித்தார்.\n\nஅவர்களிடம் 'அங் பாவ்' பாக்கெட்டுகளையும் மாண்டரின் ஆரஞ்சுப் பழங்களையும் வழங்கிய அவர், சுமார் 50 ஊழியர்களுடன் சேர்ந்து 'லோ ஹெய்' என்ற உணவுப் பதார்த்தத்தைச் சாப்பாட்டுக் குச்சிகளால் கிண்டி, கிளறி வாழ்த்துகளைப் பரிமாறிக் கொண்டார்.\n\n\"விடுமுறை காலத்தில் குடும்ப உறுப்பினர்களுடன் சேர்ந்து கொண்டாடுவதைவிட்டு மருத்துவமனையில் நோயாளிகளுக்குப் பராமரிப்பு வழங்குவதில் இவர்கள் கடப்பாடு கொண்டுள்ளனர்,\" என்றார் திரு கான்.", "images": [{"image_url": "https://cassette.sphdigital.com.sg/image/tamilmurasu/9b3e72fec3958a008efe095152841bb66c9c5fa5790066ba847fd1958d0c1258?w=825", "alt_text": "d0814db9-6070-4482-9db5-55797fa8e5eb", "caption": "துணைப் பிரதமரும் நிதி அமைச்சருமான ஹெங் சுவீ கியட் (நடுவில்), என்டியுசி தலைவர் மேரி லியூ (திரு ஹெங்கிற்கு பக்கத்தில்) ஆகியோர் சாங்கி விமான நிலையத்தின் மூன்றாம் முனையத்தில் ஊழியர்களுக்கு 'அங் பாவ்' அன்பளிப்புப் பாக்கெட்டுகளை வழங்கினர். படம்: ஸ்ட்ரெய்ட்ஸ் டைம்ஸ் -"}]}
{"article_url": "https://tamilmurasu.com.sg/sports/story20200128-39461.html", "site_title": "விபத்தில் பலியான கூடைப்பந்து வீரருக்குப் பிரபலங்கள் இரங்கல்", "publish_date": "2020-01-28", "content": "விபத்தில் பலியான கூடைப்பந்து வீரருக்குப் பிரபலங்கள் இரங்கல்\n\n28 Jan 2020 - 6:10 am\n\n1\n\nmins read\n\nஹெலிகாப்டர் விபத்தில் பலியான தலைசிறந்த கூடைப்பந்து வீரர்களில் ஒருவரான கோபெ பிரையண்டும் அவரது மகள் கியன்னாவும் படம்: ஏஎஃப்பி -\n\nலாஸ் ஏஞ்சலிஸ் : மக்கள் பலரையும் கூடைப்பந்து விளையாட்டுக்கு ஈர்த்த உலகின் தலைசிறந்த கூடைபந்து வீரரான கோபெ பிரையண்ட்டின் மரணத்திற்கு உலக பிரபலங்கள் பலரும் தங்களது இரங்கலைத் தெரிவித்துள்ளனர்.\n\nஅமெரிக்காவின் லாஸ் ஏஞ்சலிஸ் அருகில் உள்ள கலாபசாஸ் மலைப்பகுதிக்கு அருகில் ஹெலிகாப்டர் நொறுங்கி விழுந்த விபத்தில் அதில் பயணம் செய்த கூடைப்பந்து வீரர் 41 வயது கோப் பிரையண்ட், அவரது 13 வயது மகள் கியன்னா உட்பட ஒன்பது பேர் பலியாகினர்.\n\nலாஸ் ஏஞ்சலிஸ் லேக்கர்ஸ் அணிக்காக 20 ஆண்டுகளாக விளையாடிய இவர், கடந்த 2016ஆம் ஆண்டு விளையாட்டில் இருந்து ஓய்வுபெற்றார். 5 முறை என்பிஏ வெற்றியாளர் பட்டத்தையும் ஒலிம்பிக்கில் இரண்டு முறை தங்கப்பதக்கமும் வென்றுள்ளார்.\n\nஇவரது மரணத்துக்கு அமெரிக்க அதிபர் டோனல்ட் டிரம்ப், முன்னாள் அதிபர் ஒபாமா, ஹாலிவுட் நடிகர் லியார்னாடோ டிகாப்ரியோ, இந்திய கிரிக்கெட் வீரர் கோஹ்லி உள்ளிட்ட பல பிரபலங்கள் இரங்கல் தெரிவித்துள்ளனர்.\n\n\"பிரையண்ட்டின் மனைவி வனெஸ்ஸாவுக்கும் அவரது குடும்பத்துக்கும் நானும் மெலனியாவும் எங்களின் ஆழ்ந்த இரங்கலை தெரிவிக்கிறோம். அவரது மகளின் இழப்பு இத்தருணத்தை மேலும் மோசமாக்குகிறது,\" என்று டிரம்ப் தெரிவித்துள்ளார்.\n\nகோஹ்லி தனது இரங்கல் செய்தியில் \"பிரையண்ட்டின் மறைவு செய்தியை கேட்டு நான் மனமுடைந்து போயிருக்கிறேன். அவர்களது ஆன்மா சாந்தியடையட்டும்,\" என்று தனது இரங்கல் செய்தியில் குறிப்பிட்டுள்ளார்.", "images": [{"image_url": "https://tamilmurasu.com.sg/sports/story20200128-39461.html?w=825", "alt_text": "a7e0a19a-5a55-4cd8-9a54-603a18891300", "caption": "ஹெலிகாப்டர் விபத்தில் பலியான தலைசிறந்த கூடைப்பந்து வீரர்களில் ஒருவரான கோபெ பிரையண்டும் அவரது மகள் கியன்னாவும் படம்: ஏஎஃப்பி -"}]}
{"article_url": "https://tamilmurasu.com.sg/cinema/story20200128-39459.html", "site_title": "மீண்டும் நேயர்களைச் சந்திக்க வருகிறார் 'சித்தி'", "publish_date": "2020-01-28", "content": "மீண்டும் நேயர்களைச் சந்திக்க வருகிறார் 'சித்தி'\n\n28 Jan 2020 - 6:10 am\n\n2\n\nmins read\n\n'சித்தி-2' முதல் பாகத்தின் தொடர்ச்சி அல்ல என்றும் இது ஒரு புதுக்கதை என்றும் கூறுகிறார் ராதிகா. படம்: ஊடகம் -\n\n'சித்தி-2' தொலைக்காட்சி தொடர் தற்போது ஒளியேறி வருகிறது.\n\nகடந்த 1990களில் வெளியான 'சித்தி' தொடர் பெரும் வரவேற்பைப் பெற்றது. அச்சமயம் இரவு 9.30 மணிக்கு அந்தத் தொடர் ஒளியேறும்போது சென்னையின் பரபரப்பான அண்ணாசாலைகூட வெறிச்சோடிப் போனதாகச் சொல்வார்கள்.\n\nஇந்நிலையில், அந்தத் தொடரின் இரண்டாம் பாகம் தயாராகி வருவதாக கூறப்பட்டது. ஆனால் 'சித்தி-2' முதல் பாகத்தின் தொடர்ச்சி அல்ல என்றும் இது ஒரு புதுக்கதை என்றும் கூறுகிறார் ராதிகா.\n\nஇம்முறை சித்தி சாரதா (ராதிகா)வின் கணவர் ஷண்முகப்பிரியனாக பொன்வண்ணன், அவரது தங்கையாக (சாரதாவின் நாத்தனார்) ஷில்பா ஆகியோருடன் அருண்மணி, நிகிலா, அஷ்வின், மகாலட்சுமி என பலரும் இத்தொடரில் இடம்பெற்றுள்ளனர்.\n\n\"இது இன்னொரு சித்தியின் கதை. ஆனால் இதிலும் நானே முக்கியக் கதாபாத்திரத்தில் நடிக்கிறேன். வெறும் தொலைக்காட்சித் தொடராக மட்டும் இல்லாமல் அனைத்துக் குடும்பங்களிலும் நடக்கக்கூடிய விஷயங்களின் தொகுப்பாகவே சித்தி உருவானது. அதனால் ஒவ்வொருவரும் சித்தியின் கதையுடன் தங்களைப் பொருத்திக்கொள்ள முடிந்தது.\n\n\"வழக்கம்போல் இந்தப் புதிய தொடரிலும் பல்வேறு சஸ்பென்ஸ், திடீர் திருப்பங்களை வைத்திருக்கிறோம். முதற்கட்டமாக சித்தி-2 என்ற தலைப்பே ரசிகர்களை ஈர்த்துவிட்டது,\" என்கிறார் ராதிகா.\n\nமுதல் பாகத்தில் இருந்து முற்றிலும் மாறுபட்ட கதைக்களம் என்றாலும், 'சித்தி' என்றே தலைப்பு வைக்குமாறு சன் தொலைக்காட்சி நிறுவனம் கேட்டுக்கொண்டதாம்.\n\n\"இம்முறை எனக்கு ஜோடியாக பொன்வண்ணன் நடிக்கிறார். 'அண்ணாமலை' தொடருக்குப் பிறகு சினிமாவில் பரபரப்பாக இருந்த அவர், மீண்டும் சின்னத்திரை பக்கம் வரவில்லை. அவரிடம் 'சித்தி-2' கதையைச் சொன்னபோது மிகவும் கவரப்பட்டு, இதில் நடிக்க ஒப்புக் கொண்டார்.\n\n\"இப்புதிய தொடரில் நிறைய சுவாரசியமான விஷயங்கள் இருக்கும். ஒவ்வொரு பகுதியும் பல திருப்பங்களுடன் விறுவிறுப்பாக நகரும்,\" என்றார் ராதிகா.\n\nஇத்தொடரின் இயக்குநர் சுந்தர் கே.விஜயன் கூறுகையில், \"இது மற்றொரு சித்தியின் கதை. ராதிகா மற்றும் இதர கலைஞர்களின் பங்களிப்பால் இதுவும் நேயர்களின் மனம் கவரும்,\" என்கிறார்.", "images": [{"image_url": "https://tamilmurasu.com.sg/cinema/story20200128-39459.html?w=825", "alt_text": "1fe76d36-857c-4b41-9034-ad8dd8d299b9", "caption": "'சித்தி-2' முதல் பாகத்தின் தொடர்ச்சி அல்ல என்றும் இது ஒரு புதுக்கதை என்றும் கூறுகிறார் ராதிகா. படம்: ஊடகம் -"}]}
{"article_url": "https://tamilmurasu.com.sg/singapore/story20200128-39452.html", "site_title": "சீனாவிலிருந்து திரும்பும் மாணவர்களுக்கு 14 நாள் கட்டாய விடுப்பு", "publish_date": "2020-01-28", "content": "சீனாவிலிருந்து திரும்பும் மாணவர்களுக்கு 14 நாள் கட்டாய விடுப்பு\n\n28 Jan 2020 - 6:10 am\n\n3\n\nmins read\n\nஇந்தப் புதிய நடவடிக்கையால் சீனாவிலிருந்து இம்மாதம் நடுப்பகுதியில் சிங்கப்பூர் திரும்பியிருப்பர் என்று எதிர்பார்க்கப்படும் 800 மாணவர்கள் வீட்டிலேயே இருக்குமாறு ஆலோசனை கூறப்படுவார்கள். படம்: ஸ்ட்ரெய்ட்ஸ் டைம்ஸ்  -\n\nவூஹான் கிருமிக்கு எதிரான நடவடிக்கையாக கடந்த 14 நாட்களுக்குள் சீனாவிலிருந்து சிங்கப்பூர் திரும்பிய பள்ளி மாணவர்களும் கல்வி அமைச்சின் பணியாளர்களும் கட்டாயமாக 14 நாள் விடுப்பில் செல்ல வேண்டும் என்று கல்வி அமைச்சர் ஓங் யி காங் தெரிவித்துள்ளார்.\n\nகல்வி அமைச்சின் பாலர்பள்ளிகள், தொடக்கநிலை, உயர்நிலைப் பள்ளிகள், சிறப்புக் கல்விப் பள்ளிகள், தொடக்கக் கல்லூரிகள், பலதுறைத் தொழிற்கல்லூரிகள், மில்லெனியா கழகம், தொழில்நுட்பக் கல்விக் கழகம் ஆகியவற்றுக்கு இது பொருந்தும் என்று அமைச்சர் ஓங் நேற்று நடைபெற்ற அமைச்சர்கள்நிலை பணிக்குழு செய்தியாளர்கள் கூட்டத்தில் கூறினார்.\n\nகல்வி அமைச்சு தவிர்த்த இதர பாலர்பள்ளிகளின் மாணவர்களுக்கும் ஊழியர்களுக்கும் இந்த நடவடிக்கை பொருந்தும் என்று சமுதாய, குடும்ப மேம்பாட்டு அமைச்சர் டெஸ்மண்ட் லீ அதே செய்தியாளர் கூட்டத்தில் தெரிவித்தார்.\n\nஅப்படி என்றால், சீனாவிலிருந்து இம்மாதம் 14ஆம் தேதி சிங்கப்பூர் வந்தடைந்தோர் 15 நாட்களுக்குப் பிறகுதான் அதுவும் அவர்களின் உடல்நிலை சீராக இருந்தால்தான் இம்மாதம் 29ஆம் தேதி பள்ளிக்கும் பணிக்கும் திரும்ப முடியும்.\n\nஒருவேளை ஜனவரி 27ஆம் தேதி அதாவது நேற்று அவர்கள் சீனாவிலிருந்து சிங்கப்பூர் வந்தடைந்திருந்தால் அவர்கள் பிப்ரவரி மாதம் 11ஆம் தேதிதான் பள்ளிக்குத் திரும்ப முடியும்.\n\n\"சீனாவிலிருந்து வரும் கிருமி தொற்று சம்பவங்களைக் குறைக்க நாங்கள் விரும்புகிறோம். இளம் வயதுடையவர்களைப் பாதுகாக்கவே இந்நடவடிக்கையை எடுத்துள்ளோம்,\" என்றார் கல்வி அமைச்சர்.\n\nஇந்தப் புதிய நடவடிக்கையால் சீனாவிலிருந்து இம்மாதம் நடுப்பகுதியில் சிங்கப்பூர் திரும்பியிருப்பர் என்று எதிர்பார்க்கப்படும் 800 மாணவர்கள் வீட்டிலேயே இருக்குமாறு ஆலோசனை கூறப்படுவர்.\n\nஅந்தக் காலகட்டத்தில் மாணவர்கள் வீட்டில் இருந்தே கற்கும் முறையைப் பின்பற்றுவார்கள்.\n\nஒவ்வொரு பள்ளியிலிருந்து இரண்டிலிருந்து மூன்று மாணவர்கள் இந்தப் புதிய நடவடிக்கையால் பாதிக்கப்படுவார்கள் என்று திரு ஓங் எதிர்பார்க்கிறார்.\n\n\"பாதிக்கப்பட்டோரின் எண்ணிக்கை ஆயிரக்கணக்கில் சென்று கொண்டிருக்கும் ஹாங்காங்கைக் காட்டிலும் இது சற்று சமாளிக்கக்கூடிய எண்ணிக்கைதான்.\n\n\"அனைத்துலக பள்ளிகள் போன்ற தனியார் கல்விக் கழகங்களுடன் தமது அமைச்சு தொடர்பு கொண்டு இந்தப் புதிய நடவடிக்கையை மேற்கொள்ளுமாறு கேட்டுக்கொள்ளும். இதற்கு அந்தக் கழகங்களும் ஒத்துழைப்பு நல்கும் என்று எதிர்பார்க்கிறேன்,\" என்றும் அமைச்சர் விவரித்தார்.\n\nமாணவர்கள், கல்வி அமைச்சின் பணியாளர்கள் என்று மொத்தம் ஐந்து பேர் கடந்த 14 நாட்களில் ஹுபெய் மாநிலத்துக்குச் சென்றிருக்கிறார்கள் என்று கூறிய திரு ஓங், தொடக்கநிலையிலிருந்து மேல்நிலை வரை பயிலும் மாணவர்களும் அதில் அடங்கியுள்ளனர் என்றும் சொன்னார்.\n\nசீனப் புத்தாண்டு விடுமுறைக்குப் பிறகு நாளை பள்ளிகள் மீண்டும் திறக்கின்றன. பள்ளிகளில் நாள்தோறும் மாணவர்கள் உடல்வெப்பத்தைச் சோதிக்கும் முறை நடப்பில் இருக்கும்.\n\nதங்கள் பிள்ளைகளுக்கு உடல் நலமில்லை என்றால் உடனடியாக மருத்துவரை அணுகுமாறு பெற்றோருக்கு கல்வி அமைச்சு ஆலோசனை கூறுகிறது.\n\nபாலர்பள்ளி நடத்துநர்களும் பாதிக்கப்பட்ட ஊழியர்களுக்கு 14 நாள் சம்பளத்துடன் கூடிய விடுப்பு கொடுக்க வேண்டும். அது அவர்களின் உடல்நிலையைக் கண்காணிக்க உதவியாக இருக்கும் என்று அமைச்சர் டெஸ்மண்ட் லீ கூறினார்.\n\nசிங்கப்பூரில் தற்போது மொத்தம் 25,000 பாலர்பள்ளி ஊழியர்களும் 180,000 பாலர்பள்ளி மாணவர்களும் இருக்கிறார்கள்.\n\nகடந்த 14 நாட்களில் கிட்டத்தட்ட 500 முதல் 600 ஊழியர்களும் 1,000 பிள்ளைகளும் சீனாவுக்குச் சென்றிருப்பர் என்று எதிர்பார்க்கப்படுகிறது.\n\n\"அசௌகரியத்தை ஏற்படுத்தக்கூடிய இந்த நடவடிக்கைக்காக பெற்றோர், பாலர்பள்ளி மாணவர்கள், பாலர்பள்ளி நடத்துநர்கள், ஊழியர்கள் ஆகியோரிடம் மன்னிப்பு கேட்டுக்கொள்கிறேன்.\n\n\"நமது சமூகம், நமது குடும்பங்கள், நமது பிள்ளைகள் ஆகியோர் பாதுகாப்பாகவும் ஆரோக்கியமாகவும் இருக்க எடுக்கப்படும் இந்நடவடிக்கைகளுக்கு உங்கள் புரிந்துணர்வையும் ஆதரவையும் நாடுகிறோம்,\" என்றும் திரு லீ தமது ஃபேஸ்புக் பக்கத்தில் தெரிவித்தார்.", "images": [{"image_url": "https://tamilmurasu.com.sg/singapore/story20200128-39452.html?w=825", "alt_text": "bfc9382f-0ce6-42d3-b387-07e0fc076bf5", "caption": "இந்தப் புதிய நடவடிக்கையால் சீனாவிலிருந்து இம்மாதம் நடுப்பகுதியில் சிங்கப்பூர் திரும்பியிருப்பர் என்று எதிர்பார்க்கப்படும் 800 மாணவர்கள் வீட்டிலேயே இருக்குமாறு ஆலோசனை கூறப்படுவார்கள். படம்: ஸ்ட்ரெய்ட்ஸ் டைம்ஸ்  -"}]}
{"article_url": "https://tamilmurasu.com.sg/top-news/story20200128-39427.html", "site_title": "வூஹான் கிருமிக்கு எதிராக அதிரடி முயற்சிகள்", "publish_date": "2020-01-28", "content": "வூஹான் கிருமிக்கு எதிராக அதிரடி முயற்சிகள்\n\n28 Jan 2020 - 6:10 am\n\n3\n\nmins read\n\nசெய்தியாளர் கூட்டத்தில் பேசிய (இடமிருந்து) தொடர்பு, தகவல் அமைச்சர் எஸ். ஈஸ்வரன், வர்த்தக, தொழில் அமைச்சர் சான் சுன் சிங், சுகாதார அமைச்சர் கான் கிம் யோங், தேசிய வளர்ச்சி அமைச்சர் லாரன்ஸ் வோங், கல்வி அமைச்சர் ஓங் யி காங். படம்: சாவ்பாவ்  -\n\nவூஹான் கிருமித் தொற்றின் பாதிப்பும் உயிர் பலியும் பெருகி வரும் நிலையில் நோயை எதிர்கொள்வதெற்கென இங்கு அமைக்கப்பட்ட அமைச்சர்கள் நிலை பணிக்குழு பல அதிரடி நடவடிக்கைகளை அறிவித்துள்ளது. நேற்று நடைபெற்ற செய்தியாளர் கூட்டத்தின்போது நடப்புக்கு வரவுள்ள இப்புதிய நடவடிக்கைகள் குறித்துப் பணிக்குழு விவரித்தது.\n\nநாடெங்கும் கிருமி பரவாமல் இருக்க, சீனாவிலிருந்து திரும்புவோர் கட்டாய விடுப்பு எடுத்துக்கொள்வது, மேம்படுத்தப்பட்ட சோதனைகள் நடத்துவது எனப் பல திட்டங்கள் நடப்புக்கு வரவுள்ளன. நாளை முதல் விமான நிலையங்களில் வெப்பநிலைச் பரிசோதனைகள் தீவிரப்படுத்தப்படும். தரையிறங்கும் அனைத்து விமானங்களிலிருந்தும் வெளியேறுவோர், இந்தப் பரிசோதனைக்கு உட்படுத்தப்படுவர்.\n\nஅதிலும் குறிப்பாக சீனாவிலிருந்து வரக்கூடிய அனைத்து விமானங்களிலிருந்து வெளியேறு வோர் கூடுதல் பரிசோதனைக்கு உட்படுத்தப்படுவர்.\n\nஇதற்கிடையே சீனாவுக்குப் பயணம் மேற்கொள்வதை முடிந்தவரை தவிர்த்துவிடுமாறு சிங்கப்பூரர்களுக்கு அறிவுறுத்தப்படுகிறது.\n\nசீனாவிலிருந்து திரும்பும் ஊழியர்களுக்கும் மாணவர்களுக்கும் இதே போன்று நடவடிக்கைகள் திட்டமிடப்பட்டுள்ளன.\n\nகடந்த 14 நாட்களில் சீனாவுக்குப் பயணம் மேற்கொண்டோர், தங்களின் தனிப்பட்ட அமைப்புகளிடம் சுகாதார மற்றும் பயணம் தொடர்பான உறுதிமொழிப் பத்திரத்தைச் சமர்ப்பிக்க வேண்டும். சிங்கப்பூருக்கு வந்து சேர்ந்த நாள் முதல் அடுத்த 14 நாட்களுக்கு தங்களின் உடல் நலத்தைக் கண்காணிக்க வேண்டும். இவர்கள் ஒவ்வொரு நாளும் இரு முறை வெப்பநிலைச் சோதனைகள் செய்துகொள்ள வேண்டும்.\n\nஎளிதில் பாதிப்புக்குள்ளாகக் கூடியோருடன் நெருக்கமாகப் பணியாற்றுவோர் சீனாவிலிருந்து திரும்பிய நாளிலிருந்து 14 நாட்களுக்குக் கட்டாயமாக விடுப்பு எடுத்துக்கொள்ள வேண்டும். பாலர் பள்ளிகள், சுகாதாரப் பராமரிப்புத் துறை, முதியோர் பராமரிப்புத் துறை ஆகியவற்றில் பணியாற்றுவோருக்கு இது பொருந்தும்.\n\nசிங்கப்பூரர்களைப் பாதுகாப்பதற்காக அரசாங்கம் அனைத்து வழிகளிலும் முயலும் என்று நேற்றைய செய்தியாளர் கூட்டத்தில், பணிக்குழுவிற்குத் தலைமையேற்றவர்களில் ஒருவரான சுகாதார அமைச்சர் கான் கிம் யோங் வலியுறுத்தினார்.\n\nபல நான்காம் தலைமுறை அமைச்சர்கள் கலந்துகொண்ட இக்கூட்டத்தில், படிப்படியாக அமல்படுத்தப்பட்டு வரும் நடவடிக்கைகள் குறிப்பிடப்பட்டன.\n\nவெப்பநிலைக் கண்காணிப்பு, நாட்டின் எல்லைகளில் மேம்படுத்தப்பட்ட சோதனைகள், பயண அறிவுறுத்தல்கள் ஆகியவை கிருமித் தொற்றின் அபாயத்தைக் குறைக்கும் என நம்பப்படுகிறது.\n\nமருத்துவர்களும் உயர் எச்சரிக்கை நிலையில் உள்ளதாக திரு கான் கூறினார்.\n\n\"இந்நிலை அதிவேகமாக பரிணமித்து வருகிறது. தேவை ஏற்பட்டால் கூடுதல் நடவடிக்கைகளை நடப்புக்குக் கொண்டு வருவோம்,\" என்றார் அவர்.\n\nஆசிரியர்களின் உறுதுணையுடன் வீட்டில் இருந்தவாறே கட்டாய விடுப்பில் உள்ள மாணவர்கள் தங்கள் பாடங்களைக் கற்றுக்கொள்வர் என்று தெரிவித்தார் கல்வி அமைச்சர் திரு ஓங் யி காங்.\n\nபதற்றம், பயம், அதிர்ச்சி போன்றவற்றை மக்களிடையே ஏற்படுத்தும் வகையில் தகவல்கள் தவறாகத் தெரிவிக்கப்படலாம். எனவே, மக்களுக்குத் துல்லியமான தகவல்கள் உடனுக்குடன் போய்ச் சேரவேண்டும் என்பதற்காக அரசு அதன் முயற்சிகளைத் தீவிரப்படுத்தியுள்ளது என்று தொடர்பு, தகவல் அமைச்சர் எஸ் ஈஸ்வரன் பகிர்ந்துகொண்டார்.\n\nஇவ்விவகாரத்தால் வெளிநாட்டவர் மீது கடும் வெறுப்பு கொள்ளாமல் சிங்கப்பூரர்கள் தங்களின் அன்றாட வாழ்க்கையில் அமைதியாக ஈடுபடுமாறு பணிக்குழுவின் இன்னொரு தலைவரான தேசிய வளர்ச்சி அமைச்சர் லாரன்ஸ் வோங் அறிவுறுத்தியுள்ளார்.\n\n\"பொய்யான வதந்திகளை நம்பி பதற்றத்திற்கு ஆளாக வேண்டாம்,\" என்று குறிப்பிட்ட திரு வோங், அதிகாரத்துவமாக அறிவிக்கப்படும் தகவல்களை மட்டுமே நம்புமாறு மக்களைக் கேட்டுக்கொண்டார்.", "images": [{"image_url": "https://tamilmurasu.com.sg/top-news/story20200128-39427.html?w=825", "alt_text": "2d04e36b-3357-4709-a542-c7739823f545", "caption": "செய்தியாளர் கூட்டத்தில் பேசிய (இடமிருந்து) தொடர்பு, தகவல் அமைச்சர் எஸ். ஈஸ்வரன், வர்த்தக, தொழில் அமைச்சர் சான் சுன் சிங், சுகாதார அமைச்சர் கான் கிம் யோங், தேசிய வளர்ச்சி அமைச்சர் லாரன்ஸ் வோங், கல்வி அமைச்சர் ஓங் யி காங். படம்: சாவ்பாவ்  -"}]}
{"article_url": "https://tamilmurasu.com.sg/tamilnadu/story20200128-39449.html", "site_title": "ஜல்லிக்கட்டை ஊக்குவிக்கும் ஜவுளிக்கடை: காளை பரிசளிப்பு", "publish_date": "2020-01-28", "content": "ஜல்லிக்கட்டை ஊக்குவிக்கும் ஜவுளிக்கடை: காளை பரிசளிப்பு\n\n28 Jan 2020 - 6:10 am\n\n1\n\nmins read\n\nதிருப்பத்தூர், சிங்கம்புணரி தொகுதி திமுக எம்எல்ஏ கே ஆர் பெரிய கருப்பன் வெற்றிபெற்றவரிடம் காளையை ஒப்படைத்தார். படம்: தமிழக ஊடகம் -\n\nவிவசாயம், ஜல்லிக்கட்டு, மஞ்சுவிரட்டு போன்றவற்றை ஊக்கப்படுத்துவதற்காக திருப்பத்தூரில் இயங்கி வரும் ஒரு துணிக்கடை ரூ.2,000க்கும் அதிகமாகச் செலவிட்டு துணி வாங்கிய 600 பேரை உள்ளடக்கி அதிர்ஷ்டக்குலுக்கு நடத்தியது.\n\nஅதில் வெற்றிபெற்ற திருப்பத்தூரைச் சேர்ந்த ராமசாமி ராஜா என்பவருக்கு ரூ.1 லட்சம் மதிப்புள்ள ஜல்லிக்கட்டு காளை பரிசாகக் கிடைத்தது.\n\nபரிசளிப்பு விழா ஏற்பாடு செய்யப்பட்டு திருப்பத்தூர், சிங்கம்புணரி தொகுதி திமுக எம்எல்ஏ கே ஆர் பெரிய கருப்பன் வெற்றிபெற்றவரிடம் காளையை ஒப்படைத்தார்.\n\nபடம்: தமிழக ஊடகம்", "images": [{"image_url": "https://tamilmurasu.com.sg/tamilnadu/story20200128-39449.html?w=825", "alt_text": "e8c4b046-eb83-4d46-8e6a-f199c73bd321", "caption": "திருப்பத்தூர், சிங்கம்புணரி தொகுதி திமுக எம்எல்ஏ கே ஆர் பெரிய கருப்பன் வெற்றிபெற்றவரிடம் காளையை ஒப்படைத்தார். படம்: தமிழக ஊடகம் -"}]}
{"article_url": "https://tamilmurasu.com.sg/cinema/story20200128-39458.html", "site_title": "'இனி எனது பங்களிப்பும் உண்டு'", "publish_date": "2020-01-28", "content": "'இனி எனது பங்களிப்பும் உண்டு'\n\n28 Jan 2020 - 6:10 am\n\n2\n\nmins read\n\nகடந்த பத்து ஆண்டுகளில் அரசு மற்றும் அரசு உதவி பெறும் பள்ளிகளில் தமிழ் வழியில் படித்த 3 ஆயிரம் மாணவர்களின் கல்லூரிக் கனவை 'விதைத் திட்டம்' மூலமாக நிறைவேற்றி இருக்கிறோம் என்று பெருமிதத்துடன் சொல்கிறார் சூர்யா. படம்: ஊடகம் -\n\nகடந்த பத்து ஆண்டுகளில் அரசு மற்றும் அரசு உதவி பெறும் பள்ளிகளில் தமிழ் வழியில் படித்த 3 ஆயிரம் மாணவர்களின் கல்லூரிக் கனவை 'விதைத் திட்டம்' மூலமாக நிறைவேற்றி இருக்கிறோம் என்று பெருமிதத்துடன் சொல்கிறார் சூர்யா.\n\nநடிகர்கள் சிவகுமார், சூர்யா, கார்த்தி மூவரும் இணைந்து நடத்தும் 'அகரம்' அறக்கட்டளையின் சேவை 10 ஆண்டுகளாக நீடித்து வருகிறது. இதையடுத்து, அகரம் பத்தாண்டுகள் 'தடம் விதைகளின் பயணம்' என்ற நிகழ்வு கடந்த ஞாயிற்றுக்கிழமை பல்கலைக்கழகத்தில் நடைபெற்றது.\n\nஇந்நிகழ்வில் பேசிய சூர்யா, தொழில் நுட்பங்களும், தொடர்புகொள்ளும் வசதிகளும் விரல் நுனிக்கு வந்துவிட்ட காலம் இது என்றும், எனினும் பல மாணவர்களுக்கு நிறைய உதவி தேவைப்படுகிறது என்றும் குறிப்பிட்டார்.\n\n\"தகவல் தொழில்நுட்பம், உலகின் அத்தனை தகவல்களையும் அள்ளித் தந்தாலும், வாய்ப்புகளும் வழிகாட்டுதல்களும் தேவைப்படும் கிராமப்புற முதல் தலைமுறை மாணவர்கள், தங்களின் கல்லூரிக் கல்விக்காக இன்றும் காத்திருக்கிறார்கள்,\" என்று சுட்டிக்காட்டும் போது அவர் முகத்தில் உண்மையான அக்கறையையும் கவலையையும் கண்கூடாகப் பார்க்க முடிகிறது.\n\n\"அத்தகைய மாணவர்களை அடையாளம் கண்டு, அவர்கள் பட்டப்படிப்பு பயில்வதற்கான வாய்ப்பினை உருவாக்கி தருவதே அகரம் விதைத் திட்டம்,\" என்கிறார்.\n\n\"அகரம் அறக்கட்டளையின் இந்த வளர்ச்சிக்கு என் நண்பன் ஞானவேலுவும் ஜெயஸ்ரீ அவர்களும் முக்கிய காரணம். அவர்களின் எண்ணங்களும், ஊக்குவிப்பும் மேலும் இரவு பகல் பார்க்காமல் அவர்கள் செலுத்தும் அசூர உழைப்பினால்தான் இன்று அகரம் இந்த 10 ஆண்டுகள் கடந்தும் கம்பீர நடைபோட்டுக்கொண்டிருக்கிறது. அவர்களுக்கு நான் நன்றி கூற இயலாது, அடையாளம் காண்பிக்க முடியும்.\n\n\"அகரம் ஒரு குடும்பம். பழைய தலைமுறையினருடன் புதிய தலைமுறையினரும் ஒன்று சேர்ந்து பயணிக்கும் பாதையே அகரம். அகரம் குடும்பத்தில் மூவாயிரத்துக்கும் அதிகமான மாணவர்கள் என்பது எளிதான காரியமல்ல. இங்குள்ள அனைவரின் ஒட்டுமொத்த உழைப்பே அகரம்,\" என்றார் சூர்யா.\n\nமாணவர்களின் சூழ்நிலையைப் புரிந்துகொண்டு, கல்வி அளிப்பதன் மூலம் அவர்களின் வாழ்க்கைத்\n\nதரத்தை மேம்படுத்தி, அவர்களின் குடும்பம், சொந்தப் பிரச்சினை\n\nகளைச் சமாளித்து, அவர்களை சரியான பாதையில் பயணிக்க வைப்பது என்பது அகரம் அனைவரின் மூலம் நிகழ்த்தும் சாதனை என்று குறிப்பிட்ட அவர், அகரம் அறக்கட்டளையில் அனைத்து தம்பி தங்கைகளுடன் ஒரு சகபயணியாக பயணிப்பது மட்டுமன்றி தமது பங்களிப்பையும் அளிக்கப்போவதாக கூறினார்.\n\n\"மூன்று விஷயங்கள் என்றுமே நம்மை சுற்றி இருக்கும். நம் குடும்பம், நம் சமூகம், நம் வேலை. இந்த மூன்றிலும் நாம் சமநிலையை பராமரிக்க வேண்டும். மூன்றிற்கும் உங்களால் முடிந்த நேரத்தை செலவிடுங்கள். அகரம் அறக்கட்டளையின் வெற்றி என்பது அகரம் மாணவர்கள் கல்வி, வேலை ஆகியவற்றில் பெறும் வெற்றியே என்று நான் கூறுவேன். நாம் மற்றவர்களுக்கு பயனுள்ளவர்களாக இருந்தால் நம் வாழ்க்கை முழுமை பெறும்,\" என்றார் சூர்யா.", "images": [{"image_url": "https://tamilmurasu.com.sg/cinema/story20200128-39458.html?w=825", "alt_text": "bf1c6ec7-9e09-4e08-8467-c6d99c9ee7b6", "caption": "கடந்த பத்து ஆண்டுகளில் அரசு மற்றும் அரசு உதவி பெறும் பள்ளிகளில் தமிழ் வழியில் படித்த 3 ஆயிரம் மாணவர்களின் கல்லூரிக் கனவை 'விதைத் திட்டம்' மூலமாக நிறைவேற்றி இருக்கிறோம் என்று பெருமிதத்துடன் சொல்கிறார் சூர்யா. படம்: ஊடகம் -"}]}
{"article_url": "https://tamilmurasu.com.sg/sports/story20200128-39460.html", "site_title": "மேன்யூவின் கோல் மழையில் மூழ்கிய ட்ரான்மிர் ரோவர்ஸ்", "publish_date": "2020-01-28", "content": "மேன்யூவின் கோல் மழையில் மூழ்கிய ட்ரான்மிர் ரோவர்ஸ்\n\n28 Jan 2020 - 6:10 am\n\n2\n\nmins read\n\nகிட்டத்தட்ட ஒன்பது ஆண்டுகள் கழித்து முதன்முறையாக மான்செஸ்டர் யுனைடெட் ஓர் ஆட்டத்தில் ஆறு கோல்கள் போட்டது. படம்: ராய்ட்டர்ஸ் -\n\nலண்டன்: எஃப்ஏ கிண்ணக் காற்பந்தின் நான்காவது சுற்று ஆட்டமொன்றில் மான்செஸ்டர் யுனைடெட்டின் கோல் மழையில் மூழ்கியது ட்ரான்மிர் ரோவர்ஸ்.\n\nஎதிரணி மண்ணில் நேற்று அதிகாலை நடந்த இந்த ஆட்டத்தின் முதல் 45 நிமிடத்திலேயே ஐந்து கோல்களைப் போட்டுத் தள்ளியது மான்செஸ்டர் யுனைடெட்.\n\nஇப்பருவத்தின் தொடக்கத்தில் மேன்யூ குழுவில் இணைந்த ஹேரி மெக்வாயர், டியோேகா டலோட் இருவரும் தங்களது முதல் கோலைப் பதிவு செய்தனர்.\n\nகடந்த 2014, மார்ச் மாதத்திற்குப் பிறகு ஃபில் ஜோன்ஸ் நேற்று முதல்முறையாக கோல் போட்டார்.\n\nஇவர்கள் தவிர ஜெஸ்ஸி லிங்கார்ட் மற்றும் ஆண்டனி மார்சியல் இருவரும் தலா ஒரு கோல் போட முற்பாதி ஆட்ட நேரத்தில் மேன்யூவின் கோல் எண்ணிக்கை ஐந்தானது.\n\nஇதைத்தொடர்ந்து பிற்பாதி ஆட்டத்தில் கிடைத்த பெனால்டி வாய்ப்பையும் மேசன் கிரீன்வுட் கோலாக்கினார். இதனால் 6-0 என ட்ரான்மிர் ரோவர்ஸ் குழுவை வீழ்த்தியது மான்செஸ்டர் யுனைடெட்.\n\nசர் அலெக்ஸ் ஃபெர்குசன் நிர்வாகியாக இருந்தபோது, கடந்த 2011ல் ஆறு கோல்கள் போட்ட மேன்யூ, கிட்டதட்ட ஒன்பது ஆண்டுகள் கழித்து நேற்றைய ஆட்டத்தில் ஆறு கோல்கள் போட்டது.\n\nஇந்த வெற்றி மேன்யூவின் தற்போதைய நிர்வாகி சோல்சியார் மீதான நெருக்கடியை சற்று குறைத்திருந்தாலும், ஆட்டத்தின்போது மேன்யூ ரசிகர்கள் தங்களது குழு உரிமையாளருக்கு எதிராக கோஷமிட்டனர்.\n\nபிரிமியர் லீக் பட்டியலில் ஐந்தாவது இடத்தில் இருக்கும் மேன்யூவைப் பலப்படுத்த பல புதிய விளையாட்டாளர்கள் தேவை என்று கருதப்படும் நிலையில், இதில் குறை வைத்திருப்பதாக எரிச்சலடைந்த ரசிகர்கள் உரிமையாளர்களுக்கு எதிராக முழக்கமிட்டனர்.\n\nரசிகர்களின் கோஷங்கள் பற்றி பேசிய மேன்யூ நிர்வாகி சோல்சியார், \"குழு நல்ல முடிவுகளைப் பெற நாங்கள் தொடர்ந்து பாடு படுவோம்.\n\n\"போட்டியில் வெற்றி பெறும்போது எப்போதுமே ரசிகர்களுக்கு மகிழ்ச்சியாக இருக்கும். குழுவின் முன்னேற்றத்திற்கு தேவையானதை நாங்கள் தொடர்ந்து செய்வோம்,\" என்றார்.\n\nஇன்னோர் ஆட்டத்தில் இளம் ஆட்டக்காரர்களைக் கொண்டு களமிறங்கிய இபிஎல் பட்டியலில் முதலிடத்தில் உள்ள லிவர்பூல் குழுவை 2-2 என சமநிலை கண்டது லீக் ஒன் குழுவான ஷ்ரூஸ்பரி. இரண்டு கோல்கள் முன்னிலையில் இருந்த லிவர்பூல், கடைசி 20 நிமிடத்தில் இரண்டு கோல்களை விட்டுக்கொடுத்ததால், நான்காவது சுற்று ஆட்டத்தை மீண்டும் விளையாட வேண்டிய நிலைக்குத் தள்ளப்பட்டது.\n\nஷ்ரூஸ்பரியின் மாற்று ஆட்டக்காரராக களமிறங்கிய கம்மின்ஸ் இரண்டு கோல்கள் போட்டு லிவர்பூலின் வெற்றியைத் தடுத்துவிட்டார்.", "images": [{"image_url": "https://tamilmurasu.com.sg/sports/story20200128-39460.html?w=825", "alt_text": "de849515-ec44-4952-95ef-04c4236427d9", "caption": "கிட்டத்தட்ட ஒன்பது ஆண்டுகள் கழித்து முதன்முறையாக மான்செஸ்டர் யுனைடெட் ஓர் ஆட்டத்தில் ஆறு கோல்கள் போட்டது. படம்: ராய்ட்டர்ஸ் -"}]}
{"article_url": "https://tamilmurasu.com.sg/world/story20200128-39445.html", "site_title": "மலேசிய போலிஸ்: சிங்கப்பூரர் மாரடைப்பால் இறந்தார்; கொரோனா வைரஸ் தொற்றால் அல்ல", "publish_date": "2020-01-28", "content": "மலேசிய போலிஸ்: சிங்கப்பூரர் மாரடைப்பால் இறந்தார்; கொரோனா வைரஸ் தொற்றால் அல்ல\n\n28 Jan 2020 - 6:10 am\n\n2\n\nmins read\n\nமாரடைப்பு ஏற்பட்டதையடுத்து மருத்துவமனைக்குக் கொண்டு செல்லப்பட்ட ஆடவர். படம்: தி ஸ்டார் -\n\nமலேசியாவின் ஜோகூர் மாநிலத்தின் தஞ்சோங் குப்பாங் பகுதியில் உள்ள சுல்தான் அபு பக்கர் சோதனைச் சாவடியில் சுற்றுப்பயணப் பேருந்து ஒன்றில் ஆடவர் ஒருவர் நேற்று முன்தினம் உயிரிழந்தது வூஹான் 'கொரோனா' வைரஸ் தொற்றால் அல்ல என்று மலேசிய போலிஸ் தெளிவுபடுத்தியுள்ளது. மாறாக, அவர் மாரடைப்பால் உயிரிழந்ததாக தெரிவிக்கப்பட்டுள்ளது.\n\nஉயிரிழந்த அந்த 78 வயது ஆடவர் சீன நாட்டவர் என வதந்திகள் பரவிய நிலையில், அவர் சிங்கப்பூரர் என இஸ்கந்தர் புத்திரி பகுதியின் உதவி ஆணையர் ஸுல்கைரி முக்தர் கூறினார்.\n\nஇரண்டாம் இணைப்புப் பாலம் அருகே உள்ள சுல்தான் அபு பக்கர் சோதனைச் சாவடியில் குடிநுழைவு அதிகாரியிடமிருந்து அன்று காலை 7.05 மணியளவில் தனக்கு தொலைபேசி அழைப்பு வந்ததாக திரு முக்தர் சொன்னார். சோதனைச் சாவடியில் குடிநுழைவுச் சோதனைக்காக அந்தச் சுற்றுப்பயணப் பேருந்து நிறுத்தப்பட்டிருந்தபோது சிங்கப்பூர் ஆடவர் அப்பேருந்தில் சுயநினைவற்ற நிலையில் இருந்தது தனக்குத் தெரிவிக்கப்பட்டதாக திரு முக்தர் கூறினார்.\n\n\"அந்த ஆடவரும் அவரது 68 வயது மனைவியும் சிங்கப்பூரிலிருந்து ஜெண்டிங் ஹைலண்ட்ஸ் பகுதிக்கு பயணம் மேற்கொண்டதாக ஆரம்பகட்ட விசாரணையில் தெரியவந்துள்ளது.\n\n\"சோதனைச் சாவடியில் பேருந்து நின்றபோது தனக்கு நெஞ்சுவலி ஏற்பட்டதாக அந்த ஆடவர் தனது மனைவியிடம் கூறினார்,\" என்று திரு முக்தர் சொன்னார்.\n\nசுல்தானா அமினா மருத்துவமனைக்குக் கொண்டுசெல்லப்பட்ட அந்த ஆடவர் மாரடைப்பால் உயிரிழந்துவிட்டதை மருத்துவர்கள் உறுதிப்படுத்தியதாக திரு முக்தர் கூறினார். அந்த ஆடவருக்கு இதய நோய் இருந்ததாகவும் அது தொடர்பில் சிங்கப்பூரில் அவர் சிகிச்சை பெற்று வந்ததாகவும் தெரிவிக்கப்பட்டது.\n\n\"இச்சம்பவம் குறித்த தகவல் சமூக ஊடகங்களில் வேகமாகப் பரவி வருகிறது. தாங்கள் பெறும் செய்தி உண்மையானதுதானா என்பதை உறுதிசெய்த பிறகே அதைப் பகிருமாறு பொதுமக்களுக்கு அறிவுறுத்துகிறோம்.\n\n\"குற்றவியல் தண்டனைச் சட்டத்தின் 505 (பி) சட்டப்பிரிவின் கீழ் பொய்ச் செய்தியைப் பரப்பிய நபர் விசாரணைக்கு உட்படுத்தப்பட்டுள்ளார்,\" என்றார் திரு முக்தர்.\n\nகுற்றம் நீருபிக்கப்பட்டால் அவருக்கு அதிகபட்சம் ஈராண்டு வரையிலான சிறைத் தண்டனை அல்லது அபராதம் அல்லது இரண்டுமே விதிக்கப்படலாம்.", "images": [{"image_url": "https://tamilmurasu.com.sg/world/story20200128-39445.html?w=825", "alt_text": "2a0ed19d-6878-4431-bddd-ffcc954c0828", "caption": "மாரடைப்பு ஏற்பட்டதையடுத்து மருத்துவமனைக்குக் கொண்டு செல்லப்பட்ட ஆடவர். படம்: தி ஸ்டார் -"}]}
{"article_url": "https://tamilmurasu.com.sg/singapore/story20200128-39443.html", "site_title": "டான் செங் போக்: எனது கட்சி நீடிக்கக்கூடியது", "publish_date": "2020-01-28", "content": "டான் செங் போக்: எனது கட்சி நீடிக்கக்கூடியது\n\n28 Jan 2020 - 6:00 am\n\n1\n\nmins read\n\nசிங்கப்பூர் முன்னேற்ற கட்சி ஒரு முக்கியமான கட்சி என்றும் உள்ளூர் அரசியலில் அக்கட்சி நீண்டகாலம் செயல்பட திட்டங்கள் வகுக்கப்பட்டுள்ளன என்றும் அக்கட்சியின் தலைமைச் செயலாளர் டான் செங் போக் கூறியுள்ளார்.\n\nபுக்கிட் தீமா ஷாப்பிங் சென்டரின் 14வது தளத்தில் உள்ள அக்கட்சியின் தலைமையகத்தை நேற்று அதிகாரபூர்வமாக திறந்துவைத்து பேசியபோது அவர் இக்கருத்தை முன்வைத்தார். இந்த நிகழ்வுக்கு அக்கட்சியின் 40க்கும் அதிகமான உறுப்பினர்கள் வருகை புரிந்தனர்.\n\n\"இப்போது எங்களுக்கென ஒரு தலைமையகம் உள்ளது. சிங்கப்பூர் முன்னேற்றக் கட்சி நீண்டகாலத்திற்கு செயல்படப் போகிறது என்ற செய்தியை சிங்கப்பூரர்களிடம் தெரிவித்துக்கொள்ள விரும்புகிறோம்.\n\n\"எங்கள் கட்சி நீடிக்கக்கூடிய ஒரு கட்சி என்பதை வலியுறுத்துகிறோம். ஒரே ஒரு பொதுத் தேர்தலில் போட்டியிடுவதற்காக நாங்கள் வரவில்லை,\" என்று டாக்டர் டான் கூறினார்.\n\nசிங்கப்பூர் முன்னேற்றக் கட்சிக்கு ஒரு தலைமையகம் அமைக்கப்பட்டுள்ளதன் மூலம் கட்சி சார்ந்த நிகழ்ச்சிகள், கூட்டங்கள் போன்றவை அங்கு நடத்தப்படலாம் என்றார் அவர்.\n\n\"கட்சித் தலைமையகம் அமைந்துள்ள இடம் ஒரு முக்கிய மையமாகத் திகழும்,\" என்று அவர் சொன்னார்.\n\nஅரசியல் சூழல் மாறி வரும் வேளையில், எதிர்வரும் பொதுத் தேர்தலில் போட்டியிட கட்சியில் ஒரு வலுவான குழு தேவைப்படுவதை டாக்டர் டான் சுட்டினார்.\n\nகுறிப்பாக, அரசியலில் ஈடுபட இளையர்களுக்கு அவர் அழைப்பு விடுத்தார்.\n\n\"அரசியலில் நுழைவதற்கு இளையர்கள் பலர் தயாராக இல்லை என்பதை அறிந்தேன். எதற்கும் அஞ்சாமல் அரசியலில் களமிறங்க நான் இளையர்களை ஊக்குவிக்கிறேன்,\" என்றார் அவர்.", "images": []}
{"article_url": "https://tamilmurasu.com.sg/world/story20200128-39438.html", "site_title": "ஈராக்கில் அமெரிக்க தூதரகம் மீது ஏவுகணைத் தாக்குதல்", "publish_date": "2020-01-28", "content": "ஈராக்கில் அமெரிக்க தூதரகம் மீது ஏவுகணைத் தாக்குதல்\n\n28 Jan 2020 - 6:00 am\n\n1\n\nmins read\n\nபாக்தாத்: ஈராக் தலைநகர் பாக்தாத்தில் அமெரிக்க தூதரகத்தில் நடத்தப்பட்ட ஏவுகணை தாக்குதல்களில் குறைந்தது மூவர் காயமடைந்ததாகக் கூறப்படுகிறது.\n\nஓர் ஏவுகணை தூதரகத்தின் உணவகத்தில் விழுந்ததாகவும் அப்போது உணவருந்தியவர்களில் சிலர் காயம் அடைந்ததாகவும் கூறப்படுகிறது. காயம் அடைந்தவர் அமெரிக்கரா அல்லது தூதரகப் பணியில் உள்ள ஈராக்கைச் சேர்ந்தவரா எனத் தெளிவுபடுத்த அமெரிக்க தூதரகம் மறுத்துவிட்டது.\n\nமற்ற இரு ராக்கெட்டுகள் உணவகத்தின் அருகில் விழுந்ததாக கூறப்படும் நிலையில் அவற்றால் பாதிப்புகள் ஏற்பட்டனவா என தகவல் ஏதும் இல்லை. இத்தாக்குதலுக்கு இதுவரை எந்த அமைப்பும் பொறுப்பேற்கவில்லை.\n\nஇந்த தாக்குதலுக்கு கண்டனம் தெரிவித்துள்ள ஈராக் பிரதமர் அப்துல் மஹதி, இத்தகைய தாக்குதல்களால் தங்கள் நாடு போர்ச் சூழலுக்குள் இழுக்கப்படும் அபாயம் அதிகரித்து வருவதாக கவலை தெரிவித்துள்ளார்.\n\nசில நாட்களுக்கு முன்னர் ஈராக்கிலிருந்து அமெரிக்க படைகள் வெளியேற வேண்டும் என்று லட்சக்கணக்கான மக்கள் பேரணி சென்றனர். இந்த நிலையில் அமெரிக்க தூதரகத்துக்கு அருகே இந்தத் தாக்குதல் நடத்தப்பட்டுள்ளது.\n\nமுன்னதாக, இம்மாத தொடக்கத்தில் ஈராக்கில், ஈரான் புரட்சிப் படையின் தளபதி காசிம் சுலைமானி அமெரிக்கப் படையால் கொல்லப்பட்டார் என்பதும் குறிப்பிடத்தக்கது.\n\nசெப்டம்பர் மாதத்தில் இருந்து ஈரான், ஈரான் ஆதரவு போராளிகள் 14க்கும் மேற்பட்ட தாக்குதல்களை நடத்தியிருப்பதாக அமெரிக்க வெளியுறவுத்துறை தெரிவித்துள்ளது.", "images": []}
{"article_url": "https://tamilmurasu.com.sg/india/story20200128-39450.html", "site_title": "தமிழகம், புதுச்சேரி வருமான வரி வசூல் 68% கூடியது", "publish_date": "2020-01-28", "content": "தமிழகம், புதுச்சேரி வருமான வரி வசூல் 68% கூடியது\n\n28 Jan 2020 - 6:00 am\n\n1\n\nmins read\n\nசென்னை: தமிழ்நாடு மற்றும் புதுச்சேரி பகுதிகளில் கடந்த ஐந்து ஆண்டு காலத்தில் வசூலிக்கப்பட்ட வருமான வரித் தொகை 68 விழுக்காடு கூடி இருக்கிறது.\n\nகடந்த 2014 முதல் 2019 வரை இந்த அதிகரிப்பு இடம்பெற்று இருக்கிறது என்று சென்னை வருமான வரி தலைமை ஆணையர் அனு ஜே சிங் தெரிவித்தார்.\n\nஇந்தத் துறையின் 71வது குடியரசு தினக் கொண்டாட்டத்தில் கலந்துகொண்டு உரையாற்றிய அவர், அதே காலகட்டத்தில் வருமான வரி செலுத்துவோரின் எண்ணிக்கையும் 80 விழுக்காடு கூடி இருப்பதாகக் கூறினார்.\n\nநியாயமான வரிக் கொள்கைகளைக் கடைப்பிடித்து, வரி உயர்வு இருந்தால் அதைப் படிப்படியாக அமல்படுத்தி, தொழில்நுட்பங்களை நவீனமாக்கி, மக்கள் தாங்களே முன்வந்து வரிசெலுத்துவதை எளிதாக்கி இவற்றின் வழி நாட்டு உருவாக்கத்தில் பங்கு கொள்வதே தனது துறையின் இலக்கு என்றாரவர்.\n\nபொதுவாகப் பார்க்கையில் தமிழ்நாட்டில் கடந்த ஐந்து ஆண்டு காலத்தில் வசூலிக்கப்பட்ட வருமான வரித் தொகையில் இடம்பெற்று இருக்கும் அதிகரிப்பு கணிசமானதாக இருக்கிறது என்றும் இந்த நிலை தொடர்ந்து நீடிக்கும் என்று தான் எதிர்பார்ப்பதாகவும் ஆணையர் மேலும் தெரி வித்தார்.", "images": []}
{"article_url": "https://tamilmurasu.com.sg/world/story20200128-39436.html", "site_title": "மக்காவ் வருகையாளர்களின் எண்ணிக்கை 80% சரிந்தது", "publish_date": "2020-01-28", "content": "மக்காவ் வருகையாளர்களின் எண்ணிக்கை 80% சரிந்தது\n\n28 Jan 2020 - 6:00 am\n\n1\n\nmins read\n\nஹாங்காங்: வூஹான் கிருமித்தொற்று காரணமாக மக்காவ் சூதாட்டக் கூடங்களுக்குச் செல்பவர்களின் எண்ணிக்கை 80% சதவீதம் குறைந்துள்ளதாக நகர சுற்றுலா அலுவலகம் தெரிவித்துள்ளது.\n\nஇது சூதாட்டத் தொழிலை நம்பியுள்ள அந்நாட்டிற்கு விழுந்த பேரிடியாகும். 2015ஆம் ஆண்டிற்குப் பிறகு சூதாட்டக்கூடங்கள் தற்பொழுது மிக மோசமான ஆண்டைச் சந்தித்துள்ளன.\n\nஇதற்கிடையே, கிருமித்தொற்றால் பாதிக்கப்பட்டவர்களுக்கு சிகிச்சை அளிப்பதற்காக கட்டப்பட்ட மருத்துவமனையில் சிறிய ரக குண்டு வெடித்ததால் அங்கு பதற்றம் நிலவியது.", "images": []}
{"article_url": "https://tamilmurasu.com.sg/world/malaysia-temporarily-bars-china-travellers-wuhan-city-hubei-province", "site_title": "வூஹான் பயணிகளுக்கு மலேசியா தடை", "publish_date": "2020-01-28", "content": "வூஹான் பயணிகளுக்கு மலேசியா தடை\n\n28 Jan 2020 - 6:10 am\n\n1\n\nmins read\n\nமலேசியாவின் கோலாலம்பூர் அனைத்துலக விமான நிலையத்தில் வந்திறங்கும் பயணிகளின் உடல் வெப்பநிலை கணினி மூலம்  தீவிரமாகக் கண்காணிக்கப்படுகிறது. படம்: இபிஏ-இஎப்ஏ -\n\nசில நாடுகள் வூஹானில் இருந்து வரும் விமானங்களையும் பயணிகளையும் தடை செய்துள்ளன. இந்நிலையில் வூஹான், ஹுபெய் மாகாணத்தைச் சுற்றி இருக்கும் இடங்களில் இருந்து வரும் சீனப் பயணிகளுக்கு மலேசியா நேற்று தற்காலிக தடை விதித்துள்ளதாக பிரதமர் அலுவலகத்தின் அறிக்கை ஒன்று தெரிவிக்கிறது.\n\nமுன்னதாக, வூஹானில் இருந்து மலேசியாவிற்கு வந்த நான்கு சுற்று பயணிகளுக்கு கிருமித்தொற்று இருந்தது கண்டறியப்பட்டது.\n\nஅதேபோல், தைவான் நாட்டினரை மணந்தவர்கள், தொழில் நிமித்தமாக வருபவர்களைத் தவிர, சீனாவில் இருந்து வரும் மற்றவர்களுக்கு அந்நாடு தற்காலிக தடை விதித்துள்ளது.\n\nமுன்னதாக, குழுவாக சுற்றுலா வந்த சீன நாட்டவர்களுக்கு அந்நாடு தடை விதித்து இருந்தது.", "images": [{"image_url": "https://cassette.sphdigital.com.sg/image/tamilmurasu/0124db78240e75ee07ff5d973ed0f8d52e51ade50b08e20d785219b8b9f1765e?w=825", "alt_text": "53b4611e-67e7-4025-b588-31d38b5212a1", "caption": "மலேசியாவின் கோலாலம்பூர் அனைத்துலக விமான நிலையத்தில் வந்திறங்கும் பயணிகளின் உடல் வெப்பநிலை கணினி மூலம்  தீவிரமாகக் கண்காணிக்கப்படுகிறது. படம்: இபிஏ-இஎப்ஏ -"}]}
{"article_url": "https://tamilmurasu.com.sg/world/story20200128-39431.html", "site_title": "ஜோகூர் மன்னர்: நினைத்தது நடந்துவிட்டது", "publish_date": "2020-01-28", "content": "ஜோகூர் மன்னர்: நினைத்தது நடந்துவிட்டது\n\n28 Jan 2020 - 6:00 am\n\n2\n\nmins read\n\nஜோகூர் பாரு: மலேசியாவில் வூஹான் கிருமித்தொற்று பரவலைக் கையாளப்படும் விதத்தை குறைகூறிய ஜோகூர் மன்னர், தான் நினைத்தது நடந்துவிட்டதாகக் கூறியுள்ளார்.\n\nமலேசிய வாக்காளர்களை தான் எச்சரித்தது இப்போது நடந்துவிட்டதாக அவர் கூறினார். நாட்டில் வூஹான் கிருமித்தொற்று பரவலை தடுக்க ஏதாவது செய்ய வேண்டும் எனப் பலர் தம்மைக் கேட்டுக் கொண்டதாகத் தெரிவித்த மன்னர், \"என்னால் உங்களுக்கும் உங்கள் குடும்பத்தாருக்கும் என்ன செய்ய முடியுமோ அதை நான் செய்வேன். ஏனெனில், நான் மன்னராக நியமிக்கப்பட்டபோது அதன் தொடர்பில் உறுதிமொழி எடுத்துக்கொண்டேன்,\" என்று அவர் தமது ஃபேஸ்புக் பதிவில் குறிப்பிட்டுள்ளார்.\n\nமலேசியாவில் கடந்த 2018ஆம் ஆண்டில் நடைபெற்ற பொதுத்தேர்தலில் அரசாங்கத்தை மாற்ற வேண்டாம் என வாக்காளர்களை எச்சரித்ததைச் சுட்டிய மன்னர், \"இயந்திரம் முறிந்துபோனாலன்றி இப்போதிருக்கும் படகை மாற்ற வேண்டாம். படகை வழிநடத்தும் தலைவரையும் மாற்ற வேண்டாம். அதற்குப் பதிலாக படகுத் தலைவருடன் இணைந்து என்னைப் பணியாற்ற அனுமதியுங்கள்,\" என்று அப்போது தான் கூறியதை நினைவுகூர்ந்தார்.\n\nசீனாவுக்குப் பயணம் மேற்கொண்டுவிட்டு மலேசியாவுக்கு வந்த சீன நாட்டவர் நால்வருக்கு இந்தக் கிருமித்தொற்று இருப்பது கண்டுபிடிக்கப்பட்டுள்ளது அந்நாட்டில் பலரைக் கோபம் கொள்ள வைத்துள்ளது.\n\nஇது தற்பொழுது அந்நாட்டில் அரசியல் பிரச்சினையாக உருவெடுத்துள்ளது. இதில் சீனாவிலிருந்து வரும் பயணிகளைத் தடுத்து நிறுத்தப்போவதில்லை எனப் பிரதமர் மகாதீர் முகம்மது கூறியிருப்பதை வைத்து முன்னாள் பிரதமர் நஜிப் ரசாக் தமது ஃபேஸ்புக் பதிவில் மகாதீரைச் சாடியுள்ளார்.\n\nஇந்நிலையில், இணையத்தில் சீனப் பயணிகள் மலேசியாவுக்குள் வருவதைத் தடுக்க வேண்டும் என்று கோரும் மனு ஒன்றில் நேற்று காலை நிலவரப்படி 360,000 பேர் கையெழுத்திட்டு இருப்பதாக தெரிவிக்கப்பட்டுள்ளது.\n\nமலேசியாவில் வூஹான் கிருமித்தொற்று இருப்பதாக சந்தேகிக்கப்படும் சீனாவிலிருந்து வந்த இரண்டு வயதுக் குழந்தை ஒன்றும் அந்தக் குழந்தையின் பெற்றோரும் மருத்துவமனையிலிருந்து தப்பித்ததாக வந்த செய்தி பொதுமக்களிடையே கோபம் அதிகரித்துள்ளதற்குக் காரணம் என்று செய்தித் தகவல்கள் கூறுகின்றன.", "images": []}
{"article_url": "https://tamilmurasu.com.sg/singapore/story20200128-39455.html", "site_title": "ஹாங்ஸோவிலிருந்து திரும்பிய 18 சிங்கப்பூர் குடியேறிகள், 10 சிப்பந்திகள்", "publish_date": "2020-01-28", "content": "ஹாங்ஸோவிலிருந்து திரும்பிய 18 சிங்கப்பூர் குடியேறிகள், 10 சிப்பந்திகள்\n\n28 Jan 2020 - 6:00 am\n\n2\n\nmins read\n\nசீனாவின் ஹாங்ஸோ நகரிலிருந்து பதினெட்டு சிங்கப்பூர் குடியிருப்பார்களும் ஸ்கூட் விமான நிறுவனத்தின் பத்து விமானச் சிப்பந்திகளும் நேற்று சிங்கப்பூர் வந்து சேர்ந்தனர்.\n\nஅவர்கள் அனைவரும் இங்கிருந்து அனுப்பப்பட்ட சிறப்பு விமானத்தில் அழைத்து வரப்பட்டனர் என்று சிங்கப்பூர் போக்குவரத்து அமைச்சின் பேச்சாளர் நேற்று வெளியிட்ட செய்திக் குறிப்பில் தெரிவித்தார்.\n\nஸ்கூட்டின் சிறப்பு விமானச் சேவையான TR5001 நேற்று முன்தினம் சிங்கப்பூரை விட்டு நண்பகல் வாக்கில் புறப்பட்டது. பின்னர் அங்கிருந்து இரவு 8.28 மணிக்கு TR1189 எனும் விமானச் சேவை மூலம் சிங்கப்பூருக்குப் புறப்பட்டனர்.\n\nஅந்தப் பயணிகள் கடந்த வெள்ளிக்கிழமை ஸ்கூட் விமானம் மூலம் ஹாங்ஸோ நகருக்குச் சென்றிருந்தனர். அந்த விமானத்திலிருந்த 314 பயணிகளில் இருவருக்கு காய்ச்சல் ஏற்பட்டதால் அவர்கள் அனைவரும் ஹாங்ஸோ அனைத்துலக விமான நிலையத்தில் தனிமைப்படுத்தப் பட்டனர். பின்னர் அந்தப் பயணிகளுக்கு கொரோனா கிருமி இருந்ததை சீன அதிகாரிகள் உறுதிப்படுத்தினர்.\n\nசாங்கி விமான நிலையத்துக்கு வந்து சேர்ந்த பயணி களுக்கும் விமானச் சிப்பந்திகளுக்கும் காய்ச்சல் இல்லை என்று உறுதிப்படுத்தப்பட்டது. இருப்பினும், அவர்களின் உடல்நிலை அணுக்கமாகக் கண்காணிக்கப்படுகிறது என்று சுகாதார அமைச்சு கூறியது.\n\nகூடுதல் பாதுகாப்பு நடவடிக்கையாக, கிருமித் தொற்று இருந்த இருவரிடம் நெருக்கமாக இருந்த 15 பேருக்குத் தனிமைப்படுத்தும் உத்தரவு பிறப்பிக்கப்பட்டது. எஞ்சியோர் தொலைபேசி உரையாடல் மூலம் கண்காணிப்படுவார்கள்.\n\nதனிமைப்படுத்தப்படுவோரிடம் நோய்த்தொற்று அறிகுறிகள் தென்பட்டால், அவர்கள் சிறப்பு மருத்துவ வண்டி மூலம் மருத்துவமனைக்குக் கொண்டு செல்லப்படுவார்கள் என்று போக்குவரத்து அமைச்சு கூறியது.", "images": []}
{"article_url": "https://tamilmurasu.com.sg/world/story20200128-39437.html", "site_title": "38 பேர் சென்ற விமானம் விபத்து", "publish_date": "2020-01-28", "content": "38 பேர் சென்ற விமானம் விபத்து\n\n28 Jan 2020 - 6:00 am\n\n1\n\nmins read\n\nகாபூல்: ஆப்கானிஸ்தானின் காஸ்னி மாகாணத்தில் பயணிகள் விமானம் ஒன்று விழுந்து நேற்று விபத்துக்கு உள்ளானது. அந்த பயணிகள் விமானத்தில் 6 விமான சிப்பந்திகள், 38 பேர் பயணம் செய்ததாகக் கூறப்படுகிறது.\n\nஆப்கானிஸ்தானில் தலிபானின் கட்டுப்பாட்டில் உள்ள காஸ்னி மாகாணம், தே யாக் மாவட்டத்தில் குறித்த விமானம் உள்ளூர் நேரப்படி நேற்று பகல் 1.15 மணியளவில் விழுந்து நொறுங்கியதாக முதற்கட்டத் தகவல்கள் தெரிவித்ததன. அனேகமாக விமானத்தில் பயணித்த அனைவரும் உயிரிழந்திருக்கலாம் என அஞ்சப்படும் நிலையில், விமானம் விழுந்த பகுதியில் மீட்புப் பணிகள் இடம்பெற்று வருவதாகத் தெரிவிக்கப்படுகிறது.\n\nஎனினும் விமானத்தில் பயணம் செய்தவர்கள் குறித்து இதுவரையில் எந்தவித அதிகாரப்பூர்வ தகவல்களும் வெளியாகவில்லை.", "images": []}
{"article_url": "https://tamilmurasu.com.sg/singapore/story20200128-39430.html", "site_title": "சான் சுன் சிங்: வூஹான் கிருமித் தொற்று நாட்டின் பொருளியலைப் பாதிக்கக்கூடும்", "publish_date": "2020-01-28", "content": "சான் சுன் சிங்: வூஹான் கிருமித் தொற்று நாட்டின் பொருளியலைப் பாதிக்கக்கூடும்\n\n28 Jan 2020 - 6:00 am\n\n2\n\nmins read\n\nநாட்டில் தற்போது துளிர்விடத் தொடங்கியுள்ள வூஹான் கொரோனா கிருமித் தொற்று, சிங்கப்பூரின் பொருளியலைப் பாதிக்கும் என்று நேற்று வர்த்தக, தொழில் அமைச்சர் சான் சுன் சிங் கூறினார். குறிப்பாக சுற்றுப்பயணம் தொடர்பான துறைகளுக்குப் பெரும் பாதிப்பு ஏற்படக்கூடும் என்றும் அவர் சுட்டினார்.\n\n\"தற்போதைய சூழ்நிலை கொஞ்ச காலத்திற்கு நீடிக்கும் என எதிர்பார்க்கப்படுவதால் நாட்டின் பொருளியல், வர்த்தகம் மற்றும் பயனீட்டாளர் நம்பிக்கையில் தாக்கம் ஏற்படும் என்று வர்த்தக, தொழில் நோக்கிலிருந்து உறுதியாகக் கூறலாம்,\" என்றார் அமைச்சர் சான்.\n\nசுற்றுப்பயணத் துறை தொடர்பில் பயண முகவர்கள் மட்டுமின்றி உணவு மற்றும் பானத் துறை, வர்த்தகத் துறை, போக்குவரத்துத் துறை, விருந்தோம்பல் துறைகள் ஆகியவற்றுக்கு உடனே அதிகத் தாக்கம் ஏற்படும் என விவரித்தார் திரு சான்.\n\nஆனால் இதற்குமுன் 2003ஆம் ஆண்டில் சார்ஸ் தொற்று ஏற்பட்டபோது வர்த்தகங்களுக்கும் நிறுவனங்களுக்கும் உதவுவதற்காக ஆதரவு நடவடிக்கைகள் அமல்படுத்தப்பட்டன. அதேபோல் தற்போது உருவாகியுள்ள சூழலிலும் உதவி கிட்டும் என்று திரு சான் குறிப்பிட்டார்.\n\nவர்த்தக ரீதியாக ஏற்படும் செலவுகளைக் குறைப்பது, பணப் புழக்கத்தை எளிதாக்குவது, ஊழியர்களைத் தொடர்ந்து பணியில் வைத்திருப்பது போன்றவற்றின் தொடர்பில் உதவி வழங்கப்படும் என்று பகிர்ந்துகொண்டார் திரு சான்.\n\n\"சிங்கப்பூரர்களுக்கு உதவி வழங்க அரசாங்கத்திற்குத் தகுந்த திட்டங்கள் உள்ளன என்பதை உறுதிப்படுத்திக்கொள்ள விரும்புகிறேன்.\n\n\"அத்துடன் நம் வர்த்தகச் சங்கங்கள் மற்றும் தொழில் சபைகள், மனிதவள அமைச்சு, தேசிய தொழிற்சங்க காங்கிரஸ் ஆகியவற்றுடன் இணைந்து நிறுவனங்களுக்கும் ஊழியர்களுக்கும் ஏற்ற ஆதரவு கிடைப்பதை உறுதி செய்வோம்,\" என்றார் அவர்.\n\nவூஹான் கிருமித் தொற்றால் ஏற்படக்கூடிய தாக்கத்தைச் சமாளிக்கவும் பாதிக்கப்படுவோருக்குத் தேவைப்படும் உதவியை மதிப்பிடுவதும் தொடர்பில் வர்த்தகச் சங்கங்கள் மற்றும் தொழில் சபைகளுடன் சிங்கப்பூர் சுற்றுப்பயணக் கழகம் இணைந்து பணியாற்றத் தொடங்கியுள்ளது.\n\nதங்களின் வருமானம் பாதிக்கப்பட்டுள்ள நிலையில் தாக்கத்தை மட்டுப்படுத்தி ஊழியர்களுக்கு ஆதரவு அளித்து உதவுவதற்கே முன்னுரிமை அளிப்பதாக திரு சான் குறிப்பிட்டார்.\n\nஇதற்காக மனிதவள அமைச்சும் தேசிய தொழிற்சங்க காங்கிரசும் இணைந்து பெரும் பங்காற்றும் என்று கூறப்படுகிறது.\n\nஇதற்கிடையே இன்னமும் தங்களின் தொழில் தொடர்ச்சித் திட்டங்களைப் புதுப்பிக்காமல் உள்ள நிறுவனங்களுக்கு அவ்வாறு செய்யுமாறு அறிவுறுத்தியுள்ளார் திரு சான்.\n\n\"பொருளியல் அடிப்படையில் நம் மீள்திறனை நாம் வலுப்படுத்திக் கொள்வோம். அதற்கு நம் பன்முகத்தன்மை வாய்ந்த தொழில்துறை மற்றும் சந்தை திட்டங்கள் கைகொடுக்கும்,\" என்றார் திரு சான்.\n\nவூஹான் கிருமித் தொற்று தொடர்பில் நேற்று காலை நடைபெற்ற செய்தியாளர் கூட்டத்தின்போது திரு சான் இவ்வாறு பகிர்ந்து கொண்டார்.", "images": []}
{"article_url": "https://tamilmurasu.com.sg/tamilnadu/story20200128-39451.html", "site_title": "விரிவுரையாளர் தேர்வு: 196 பேருக்குத் தடை கேட்டு கோரிக்கை", "publish_date": "2020-01-28", "content": "விரிவுரையாளர் தேர்வு: 196 பேருக்குத் தடை கேட்டு கோரிக்கை\n\n28 Jan 2020 - 6:00 am\n\n2\n\nmins read\n\nசென்னை: தமிழ்நாட்டில் அரசாங்கத் தேர்வாணையம் குரூப்-4 தேர்வு மோசடி விவகாரம் சூடுபிடித்து வரும் நிலையில், வேறு ஒரு பிரச்சினை கிளம்பியுள்ளது.\n\nமொத்தம் 1,058 பலதுறை தொழிற்கல்லூரி விரிவுரையாளர்களைத் தேர்ந்தெடுப்பதற்காக 2017ல் தேர்வு நடத்தப்பட்டது.\n\nஅந்தத் தேர்வில் கலந்துகொண்டவர்களில் 196 பேர் தலா ரூ. 25 லட்சம் பணம் கொடுத்து மோசடியில் ஈடுபட்டு அதிக மதிப்பெண்ணுடன் தேர்ச்சி பெற்றார்கள் என்பது பின்னர் தெரியவந்தது.\n\nஅதனையடுத்து 2018ல் அந்தத் தேர்வு முற்றிலும் ரத்தானது. இந்த விவகாரம் தொடர்பில் இதுவரையில் 56 பேர் கைது செய்யப்பட்டு இருக்கிறார்கள். வழக்கு இன்னமும் முடிந்தபாடில்லை.\n\nஇந்த நிலையில், பலதுறை தொழிற்கல்லூரி விரிவுரையாளர் தேர்வை நடத்துவதற்கான அறிவிப்பை ஆசிரியர் ஆட்சேர்ப்பு இலாகா வெளியிட்டு இருக்கிறது.\n\nஅதோடு, விண்ணப்பங்களைப் பதியும் நடைமுறையையும் அது தொடங்கி இருக்கிறது.\n\n2017ல் மோசடியில் ஈடுபட்டவர்கள் இப்போது மீண்டும் விண்ணப்பித்து வருகிறார்கள் என்று கூறப்படுகிறது. 2017ல் தேர்வு நடந்தபோது இடைத்தரகர்களாகச் செயல்பட்டவர்களில் ஒரு சிலர் மட்டுமே கைதாகி இருக்கிறார்கள்.\n\nஅப்போது பணத்தைப் பெற்ற தற்குக் கைமாறாக இந்த முறை நிச்சயம் வேலை வாங்கித் தருவதாக மோசடி பேர்வழிகள் உறுதி தெரிவித்து அதற்கான காய்களை நகர்த்தி வருவதாகவும் கூறப்படுகிறது. இப்போது மாநிலத்தையே உலுக்கி வரும் குரூப் 4 தேர்வு மோசடியில் சிக்கியுள்ள இடைத்தரகர்கள் பலதுறை தொழிற்கல்லூரி தேர்வு தில்லுமுல்லுகளிலும் ஈடுபட்டவர்கள் என்று சிபிசிஐடி போலிஸ் தெரிவித்து இருக்கிறது.\n\nஆகையால் தொழிற்கல்லூரி விரிவுரையாளர் தேர்வில் மோசடியில் ஈடுபட்டதாகக் கூறப்படும் 196 பேருக்கும் வாழ்நாள் முழுவதும் தடை விதித்து அவர்கள் இனிமேல் எந்தத் தேர்வையும் எழுத முடியாது என்பதை உறுதிப்படுத்த வேண்டும் என்று தேர்வு எழுதுவோர் சார்பாக கோரிக்கை விடுக்கப்பட்டு இருப்பதாகத் தகவல்கள் கூறுகின்றன.\n\nஇதனிடையே, குரூப் 4 தேர்வு முறைகேடு விவகாரத்தில் இடைத் தரகர்கள் என்று தெரியவந்துள்ள ரமேஷ், முத்துக்குமரன் என்ற அரசு ஊழியர்கள் பணியில் இருந்து தற்காலிகமாக நீக்கப்பட்டுள்ளதாக அதிகாரிகள் தெரிவித்தனர்.\n\nகுரூப் 4 தேர்வு முறைகேடு விசாரணை தொடர்கிறது.", "images": []}
{"article_url": "https://tamilmurasu.com.sg/singapore/story20200128-39441.html", "site_title": "பல்கலைக்கழக மாணவர்களுக்கும் பொதுமக்களுக்கும் சிறுகதைப் போட்டி, மரபுக்கவிதைப் போட்டி", "publish_date": "2020-01-28", "content": "பல்கலைக்கழக மாணவர்களுக்கும் பொதுமக்களுக்கும் சிறுகதைப் போட்டி, மரபுக்கவிதைப் போட்டி\n\n28 Jan 2020 - 6:00 am\n\n2\n\nmins read\n\nசிங்கப்பூர்த் தமிழ் எழுத்தாளர் கழகம் இந்த ஆண்டு முத்தமிழ் விழாவை வழக்கம்போல் தமிழ்மொழி விழாவின் ஒரு பகுதியாக வரும் ஏப்ரல் மாதம் 25ஆம் தேதி (சனிக்கிழமை) நடத்தவிருக்கிறது.\n\nமுத்தமிழ் விழாவை ஒட்டி ஆண்டுதோறும் பொதுமக்களுக்கு இலக்கியப் போட்டிகள் நடத்தப்படுவது வழக்கம். ஆகவே, இந்த ஆண்டும் வழக்கம்போல் சிறுகதைப் போட்டி நடத்தப்படும்.\n\nஇந்த ஆண்டு நடைபெற இருக்கும் முத்தமிழ் விழா, வெள்ளி விழாவாக (25ஆம் ஆண்டு) நடைபெற இருப்பதால், பொதுமக்களுக்கு சிறப்புப் போட்டியாக மரபுக்கவிதைப் போட்டியும் நடத்தப்படும்.\n\nஅத்துடன், பல்கலைக்கழக மாணவர்களுக்குத் தனியாகச் சிறுகதைப் போட்டி நடத்தப்படும். சிங்கப்பூரில் உள்ள எந்தப் பல்கலைக்கழக மாணவரும், தொடக்கக் கல்லூரி, பலதுறைத் தொழிற்கல்லூரி நிலைக்கு மேலுள்ள கல்வி கழக மாணவரும் இந்தச் சிறுகதைப் போட்டியில் கலந்துகொள்ளலாம். இந்த மாணவர்கள் பொதுமக்களுக்கு நடத்தப்படும் மரபுக்கவிதைப் போட்டியிலும் கலந்துகொள்ளலாம்.\n\nஅனைத்துப் போட்டிகளுக்கும் படைப்புகள் வந்து சேரவேண்டிய இறுதி நாள்: 29.02.2020\n\nபல்கலைக்கழக மாணவர்களுக்கான சிறுகதைப் போட்டிப் பரிசுகள்\n\nமுதல் பரிசு $300; 2ஆம் பரிசு $200; 3ஆம் பரிசு $100. 3 ஊக்கப் பரிசுகள் ஒவ்வொன்றும் $75.\n\nபொதுமக்களுக்கான சிறுகதைப் போட்டிப் பரிசுகள்\n\nமுதல் பரிசு $500; 2ஆம் பரிசு $300; 3ஆம் பரிசு $200. 3 ஊக்கப் பரிசுகள் ஒவ்வொன்றும் $100.\n\nபொதுமக்களுக்கான கவிதைப் போட்டிப் பரிசுகள்\n\nமுதல் பரிசு $300; 2ஆம் பரிசு $200; 3ஆம் பரிசு $100. 3 ஊக்கப் பரிசுகள் ஒவ்வொன்றும் $75.\n\nபோட்டி குறித்த நடுவர்களின் முடிவே இறுதியானது.\n\nபோட்டி முடிவுகள் ஏப்ரல் மாதம் 25ஆம் தேதி நடக்க இருக்கும் முத்தமிழ் விழாவில் வெளியிடப்படும். இதற்கிடையே, முடிவுகள் குறித்து எந்த விசாரணைகளுக்கும் பதில் இராது.\n\nசிறுகதைகளையும் மரபுக்கவிதைகளையும் சிங்கப்பூர்த் தமிழ் எழுத்தாளர் கழகம், Mr. Suba. Arunachalam, APT BLK 701 West Coast Road #11-325, Singapore 120701 எனும் முகவரிக்கு 29.02.2020க்குள் வந்து கிடைக்கும்படி அனுப்ப வேண்டும். மேல் விவரங்களுக்கு செயலாளர் திருமதி கிருத்திகா (kiruthikavirku@gmail.com), துணைச் செயலாளர் திரு. கோ.இளங்கோவன் (9121 6494) அல்லது பொருளாளர் திரு. மாணிக்கம் கண்ணப்பன் (9638 2656) ஆகியோரைத் தொடர்புகொள்ளலாம்.", "images": []}
{"article_url": "https://tamilmurasu.com.sg/singapore/story20200128-39453.html", "site_title": "'வூஹான் கிருமி தொடர்பில் பொய்ச்செய்தி பரப்புவோர் மீது பொஃப்மா சட்டம் பாயும்'", "publish_date": "2020-01-28", "content": "'வூஹான் கிருமி தொடர்பில் பொய்ச்செய்தி பரப்புவோர் மீது பொஃப்மா சட்டம் பாயும்'\n\n28 Jan 2020 - 6:00 am\n\n2\n\nmins read\n\nவூஹான் கிருமித் தொற்று தொடர்பில் பொய்ச்செய்தி பரப்புவதால் சிங்கப்பூரர்களிடையே தேவையில்லாத பதற்றமும் பயமும் அதிகரிக்கக்கூடும்.\n\nஆகவே, அத்தகைய பொய்ச்செய்தியை பரப்புவோருக்கு எதிராக பொஃப்மா எனப்படும் பொய்ச்செய்திக்கும் சூழ்ச்சித்திறத்துக்கும் எதிரான பாதுகாப்புச் சட்டத்தின் கீழ் உடனடி நடவடிக்கை எடுக்கப்படும் என்று தகவல், தொடர்பு அமைச்சர் எஸ். ஈஸ்வரன் எச்சரித்துள்ளார்.\n\n\"பொஃப்மா சட்டத்தின்கீழ் பொய்ச்செய்தி பரப்புவோருக்கு எதிராக நடவடிக்கை எடுக்க தயங்க மாட்டோம்,\" என்று நேற்று நடைபெற்ற அமைச்சர்கள்நிலை பணிக்குழு செய்தியாளர் கூட்டத்தில் திரு ஈஸ்வரன் சொன்னார்.\n\nவூஹான் கிருமியால் சிங்கப்பூரில் ஒருவர் மாண்டுவிட்டார் என்று பொய்யான செய்தியைத் தனது தளத்தில் பதிவிட்ட ஹார்ட்வேர்ஸோன் எனும் இணையக் கருத்தரங்கு தளத்துக்கு எதிராக நேற்று முன்தினம் பொஃப்மா அலுவலகம் திருத்த உத்தரவு பிறப்பித்ததைச் சுட்டிய அமைச்சர், அந்தப் பதிவு நீக்கப்பட்டாலும், அது பதிவேற்றம் செய்யப்பட்ட இரண்டரை மணி நேரத்துக்குள்ளாக 4,600 பேர் பார்த்துவிட்டனர் என்று குறிப்பிட்டார்.\n\n\"அந்தப் பதிவைப் பார்த்த ஒருவர் அதை உண்மை என நம்பி மற்றவர்களுடன் அதைப் பகிர்ந்துகொண்டிருக்கலாம்,\" என்று அமைச்சர் கூறினார்.\n\n\"தகவல் என்பது ஒருவருக்கு செய்தியைத் தெரிவித்தல், கற்பித்தல், நம்பிக்கையை வளர்த்தல் போன்றவற்றைச் செய்தாலும் அந்தத் தகவல் பொய்யாக இருந்துவிட்டால், அதுவே மக்களிடையே பதற்றத்தை, பயத்தை, பீதியை ஏற்படுத்திவிடும்,\" என்றும் அமைச்சர் விவரித்தார்.\n\nஅண்மைய நாட்களில் சமூக ஊடகங்களில் பரவிய பொய்ச்செய்திகளுக்கு எதிராக அரசாங்கம் திருத்த உத்தரவு பிறப்பிக்க வேண்டியிருந்தது.\n\nவூஹானிலிருந்து சிங்கப்பூர் வந்த சீனச் சுற்றுப்பயணிகள் தங்கள் சொந்த நாட்டுக்குத் திருப்பி அனுப்பப்பட்டார்கள் என்று கடந்த சனிக்கிழமை, ஹார்ட்வேர்ஸோன் வெளியிட்ட செய்திகள் பொய் என மறுத்து சுகாதார அமைச்சும் குடிநுழைவு, சோதனைச்சாவடி ஆணையமும் தங்கள் ஃபேஸ்புக் பக்கங்களில் விளக்கம் அளித்தன.\n\nசீனாவிலிருந்து வரும் நோயாளிகள் கேகே மகளிர், சிறுவர் மருத்துவமனைக்கும் டான் டோக் செங் மருத்துவமனைக்கும் அனுப்பப்படுவதால் அந்த இடங்களுக்குச் செல்ல வேண்டும் என்று கடந்த வெள்ளிக்கிழமை வாட்ஸ்அப்பில் செய்தி பரவியது.\n\nஇந்தச் செய்தி பொய்யானது என்றும் அனைத்து மருத்துவமனைகளும் கிருமித் தொற்று சம்பவங்களைக் கையாள திறன் பெற்றுள்ளன என்றும் சுகாதார அமைச்சு அன்றே விளக்கம் அளித்தது.\n\nஅதே வெள்ளிக்கிழமையன்று, சீமெய்யில் உள்ள ஈஸ்ட்பாயின்ட் கடைத்தொகுதிக்குச் செல்ல வேண்டாம் என்றும் கிருமித் தொற்று நோயாளி ஒருவர் அங்கு கண்டுபிடிக்கப்பட்டுள்ளார் என்று மற்றொரு வாட்ஸ்அப் செய்தி பரப்பப்பட்டது.\n\nஉண்மையில் நோயாளி ஒருவர் அங்குள்ள ராஃபிள்ஸ் மருந்தகத்துக்குச் சென்றுள்ளார். பின்னர் அவர் கூடுதல் பரிசோதனைக்காக அங்கிருந்து மருத்துவமனைக்கு கொண்டு செல்லப்பட்டதாக விளக்கம் அளிக்கப்பட்டது.\n\n\"வூஹான் கிருமித்தொற்றை சமாளிக்க எடுக்கப்பட்டு வரும் தேசிய முயற்சிக்கு எல்லா சிங்கப்பூர்களின் ஒத்துழைப்பும் உதவியும் தேவைப்படுகின்றன.\n\n\"இதில் வீண் பதற்றத்தை ஏற்படுத்தக்கூடிய பொய்ச்செய்தியைப் பரப்ப வேண்டாம். நம்பகமான செய்திகளை மட்டும் சார்ந்திருக்கவும்,\" என்று அமைச்சர் கூறினார்.", "images": []}
{"article_url": "https://tamilmurasu.com.sg/singapore/story20200128-39446.html", "site_title": "இளையர்களின் முக்கிய அக்கறையாக மனநலச் சுகாதாரம்", "publish_date": "2020-01-28", "content": "இளையர்களின் முக்கிய அக்கறையாக மனநலச் சுகாதாரம்\n\n28 Jan 2020 - 6:00 am\n\n2\n\nmins read\n\nஇளையர்களிடையே மனநலம் தொடர்பான ஆற்றலை மேம்படுத்த இங்குள்ள பள்ளிகளுடன் சேர்ந்து குழு ஒன்று பணியாற்றவுள்ளது. அதோடு, வேலையிடங்களில் மனநலப் பிரச்சினை உடையோருக்கு மேம்பட்ட ஆதரவை வழங்க முதலாளிகளுடன் சேர்ந்து அது பணியாற்றும்.\n\nகலாசார, சமூக, இளையர்துறை மூத்த துணை அமைச்சர் சிம் ஆனும் தொழில்முனைவர் எட்வர்ட் சியாவும் எஸ்ஜி இளையர் செயல்திட்டக் குழுவிற்குத் தலைமை தாங்குவர்.\n\nமனநலம் தங்களுக்கு ஒரு முக்கியமான விவகாரம் என இளையர்கள் கருத்து தெரிவித்துள்ளதைத் தொடர்ந்து இந்த ஏற்பாடு செய்யப்பட்டுள்ளதாக தெரிவிக்கப்பட்டது.\n\nஇந்தக் குழு கடந்த ஆண்டு மே மாதம் தொடங்கப்பட்டது. அதைத் தொடர்ந்து, கலாசார, சமூக, இளையர்துறை அமைச்சும் தேசிய இளையர் மன்றமும் இணைந்து 15க்கும் 35 வயதுக்கும் இடைப்பட்ட 400,000க்கும் அதிகமான இளையர்களை இணையம், சமூக ஊடகங்கள் வாயிலாக தொடர்புகொண்டுள்ளன. எதிர்கால சிங்கப்பூர் குறித்து அவர்களது தொலைநோக்குப் பார்வையைக் கேட்டறிவது இதன் நோக்கம்.\n\nஇத்தகைய நிகழ்வுகளின் மூலம் இளையர்களிடையே மனநலம் குறித்த அக்கறை வெளிப்பட்டுள்ளதாக திருவாட்டி சிம் குறிப்பிட்டார்.\n\nவேலையிடங்களில் மனநலப் பிரச்சினை உடையோருக்கு எதிராக பாகுபாடு காட்டப்படுவது குறித்தும் இளையர்கள் கவலை தெரிவித்துள்ளதை அவர் சுட்டினார்.\n\nஇளையர்களிடையே மனநல ஆற்றலை மேம்படுத்துவதன் மூலம் அவர்களது கவலையைக் குறைக்க முடியும் என்றார் அவர்.\n\nபதற்றநிலையைக் குறைப்பது, மற்றவரின் பிரச்சினையைக் கேட்டறிவது உள்ளிட்டவை இத்தகைய ஆற்றல்களில் அடங்கும்.\n\nஇங்கு போதுமான ஆலோசகர்கள் இல்லாததால் ஆலோசகர் ஒருவரைப் பார்ப்பதற்கு நீண்டநேரம் காத்திருக்க வேண்டியிருப்பதாக எஸ்ஜி இளையர் செயல்திட்ட குழுவிடம் இளையர்கள் கருத்து கூறியுள்ளதைத் திரு சியா சுட்டினார்.\n\n\"இதன் காரணமாக இளையர்களிடையே தேவையான திறன்களை மேம்படுத்துவது முக்கியமானதாக உள்ளது. இதன் மூலம் விரைவில் உதவி வழங்க முடியும்,\" என்றார் அவர்.\n\nவேலையிடத்தில் நிலவும் மனநலப் பிரச்சினைகளைக் கையாள நிறுவனங்களின் மனிதவள துறையில் உள்ள நிபுணர்கள் தற்போது போதிய அளவு ஆற்றல் பெற்றிருக்கவில்லை என்று திரு சியா சொன்னார். அவர்களது ஆற்றலை மேம்படுத்த பங்காளித்துவ முயற்சிகளை ஏற்படுத்தித் தர குழு விரும்புவதாக அவர் குறிப்பிட்டார்.", "images": []}
{"article_url": "https://tamilmurasu.com.sg/sports/story20200128-39462.html", "site_title": "முதலிடத்தை போராடி பிடித்த ரியால் மட்ரிட்", "publish_date": "2020-01-28", "content": "முதலிடத்தை போராடி பிடித்த ரியால் மட்ரிட்\n\n28 Jan 2020 - 6:00 am\n\n1\n\nmins read\n\nமட்ரிட்: ரியால் மட்ரிட், ரியால் வெலடோலிட் காற்பந்துக் குழுக்கள் மோதிய லா லீகா ஆட்டத்தில் விழுந்த ஒரே கோல் ரியால் மட்ரிட் குழுவை முதலிடத்திற்குக் கொண்டு சென்றது.\n\nஅந்த ஒரு கோலுக்காக 78 நிமிடங்கள் போராடியது ரியால் மட்ரிட்.\n\nடோனி குரூஸ் தலையால் முட்டித் தள்ளிய பந்தை தற்காப்பு வீரர் நகோ கோல் வலைக்குள் தள்ளி, ரியாலின் போராட்டத்திற்கு நல்ல முடிவைத் தந்தார்.\n\nகடந்த இரண்டு ஆண்டு காலத்தில் நகோவின் முதல் கோல் இது என்பது குறிப்பிடத்தக்கது.\n\nமுன்னதாக ப்ரீகிக் வாய்ப்பின் போது டோனி குரூஸ் உதைத்த பந்தை கேசிமிரோ வலைக்குள் செலுத்தியது 'ஆப்சைட்' என்று நிராகரிக்கப்பட்டது.\n\nஇன்னோர் ஆட்டத்தில் வெலன்சியாவிடம் 2-0 என பார்சிலோனா தோற்றது.\n\nபெனால்டி வாய்ப்பில் வெலன்சியாவின் கோமெஸ் உதைத்த பந்தைக் கோல்காப்பாளர் தடுத்துவிட்டாலும் 48வது, 77வது நிமிடத்தில் இரண்டு கோல்கள் போட்டு தன் குழுவை அவர் வெற்றி பெறச் செய்தார்.\n\nஇதனால் 46 புள்ளிகளுடன் ரியால் மட்ரிட் முதலிடத்திற்கு முன்னேறியது. மூன்று புள்ளிகள், ஒரு கோல் வித்தியாசத்தில் பின்தங்கிய பார்சிலோனா இரண்டாம் இடத்திற்கு கீழிறங்கியது.", "images": []}
{"article_url": "https://tamilmurasu.com.sg/world/story20200128-39435.html", "site_title": "அமெரிக்காவில் ஐந்து பேருக்கு கிருமித்தொற்று பாதிப்பு", "publish_date": "2020-01-28", "content": "அமெரிக்காவில் ஐந்து பேருக்கு கிருமித்தொற்று பாதிப்பு\n\n28 Jan 2020 - 6:00 am\n\n1\n\nmins read\n\nவாஷிங்டன்: அமெரிக்காவில் இதுவரை ஐந்து பேருக்கு கொரோனா கிருமித் தொற்று இருப்பது உறுதி செய்யப்பட்டுள்ளது. இவர்கள் அனைவரும் வூஹானில் இருந்து சென்றவர்கள் என்பதும் குறிப்பிடத்தக்கது.\n\nஇக்கிருமித் தொற்று இருக்கிறதா என்று மருத்துவ பரிசோதனை சுமார் 100 பேருக்கு மேற்கொள்ளப்பட்டு வருவதாக சுவாச நோய் பிரிவின் தலைவர் நான்சி தெரிவித்துள்ளார். எனவே இந்நோயால் பாதிக்கப்பட்டவர்களின் எண்ணிக்கை மேலும் அதிகரிக்க வாய்ப்புள்ளதாகவும் அவர் சொன்னார்.\n\nஇதேபோல், ஆஸ்திரேலியாவும் இக்கிருமித்தொற்றால் ஐந்தாவது நபர் பாதிக்கப்பட்டுள்ளதை நேற்று உறுதி செய்தது. அவர் வூஹானில் இருந்து சிட்னிக்கு சென்ற 21 வயது பெண் என்றும் கூறப்படுகிறது.\n\nதென்கொரியாவில் நான்காவது நபருக்கு நேற்று இக்கிருமித் தொற்று உறுதிப்படுத்தப்பட்டுள்ளது.\n\nகொரோனா வைரஸ் தொற்றியதாக சந்தேகிக்கப்படும் இரண்டு இளம் சீன சுற்றுலாப் பயணிகள் லங்காவி மருத்துவமனையில் தனிமைப்படுத்தப்பட்டுள்ளனர்.\n\nஅவர்கள் பெற்றோருடன் வந்த இரண்டு மற்றும் நான்கு வயதுடைய சகோதரிகள் என்று தகவல்கள் தெரிவிக்கின்றன.", "images": []}
{"article_url": "https://tamilmurasu.com.sg/world/story20200128-39429.html", "site_title": "'வனவிலங்குகளுக்கும் வூஹான் கிருமிக்கும் தொடர்பு உண்டு'", "publish_date": "2020-01-28", "content": "'வனவிலங்குகளுக்கும் வூஹான் கிருமிக்கும் தொடர்பு உண்டு'\n\n28 Jan 2020 - 6:10 am\n\n2\n\nmins read\n\nவூஹான் பகுதியில் உள்ள ஒரு கடலுணவு சந்தையில் விற்கப்பட்ட வனவிலங்குகளுக்கும் தற்போது நான்கு கண்டங்களுக்குப் பரவியுள்ள புதிய கொரோனா கிருமித் தொற்றுக்கும் தொடர்பு உண்டு என்று பலர் கூறி வந்த நிலையில், அது இப்போது உறுதிப்படுத்தப்பட்டுள்ளது.\n\nசீனாவின் நோய்க் கட்டுப்பாடு மற்றும் தடுப்பு மையத்தைச் (சிடிசி) சேர்ந்த நிபுணர்கள் இவ்வாறு தெரிவித்துள்ளனர்.\n\nவூஹானில் அமைந்துள்ள ஹுவானான் கடலுணவு மொத்த வியாபாரச் சந்தையிலிருந்து சேகரிக்கப்பட்ட சுற்றுச்சூழல் மாதிரிகள் பரிசோதனைக்கு அனுப்பப்பட்டதில் இது தெரிய வந்ததாகக் கூறப் படுகிறது.\n\n'சிடிசி'யின் உத்தரவின்படி அதற்குக் கீழ் இயங்கும் கிருமி நோய்க் கட்டுப்பாடு மற்றும் தடுப்புக்கான தேசிய கழகத்தைச் சேர்ந்த நிபுணர்கள் சந்தையிலிருந்து சுற்றுச்சூழல் மாதிரிகளை இம்மாதம் முதல் தேதியன்றும் 12ஆம் தேதியன்றும் சேகரித்தனர்.\n\nபரிசோதனைக்கு அனுப்பப்பட்ட மொத்தம் 585 சுற்றுச்சூழல் மாதிரிகளை வகைப்படுத்தத் தொடங்கினர்.\n\nஅவ்வாறு வகைப்படுத்தியதில் 33 மாதிரிகள் கிருமித் தொற்று தொடர்பான அமிலத்தைக் கொண்டிருந்ததைக் கழகம் கண்டறிந்துள்ளது.\n\nஇந்த 33 மாதிரிகளில் 31 மாதிரிகள் சந்தையின் மேற்குப் பகுதி களிலிருந்து எடுக்கப்பட்டவை.\n\nமேற்குப் பகுதியில்தான் வனவிலங்கு வர்த்தகத்தில் ஈடுபடும் கடைகள் அதிக எண்ணிக்கையில் அமைந்துள்ளன.\n\nஇதன்வழி வனவிலங்குகளின் விற்பனைக்கும் இப்புதுவகை கொரோனா கிருமித் தொற்றுக்கும் தொடர்பு உள்ளது என்று நிபுணர்கள் கூறுகின்றனர்.\n\nகிருமித் தொற்றுச் சம்பவங்கள் நிகழும் இடங்களை ஆராய்ந்ததில் சம்பந்தப்பட்ட கடலுணவு சந்தைக்கும் கிருமித் தொற்றுக்கும் தொடர்பு உள்ளது என்று முன்னரே நிபுணர்கள் அறிக்கை வெளியிட்டிருந்தனர்.\n\nஇதற்கிடையே சார்ஸ் நோய்க்குக் காரணமான கொரோனா கிருமி வகை வௌவாலிடமிருந்து ஒரு பூனை வகைக்குப் பரவியது போலவே இப்புதிய கொரோனா கிருமியும் வௌவாலிடமிருந்து வேறொரு பாலூட்டி விலங்குக்கு பரவியதாகக் கூறப்படுகிறது.", "images": []}
{"article_url": "https://tamilmurasu.com.sg/sports/story20200127-39424.html", "site_title": "2-0: இந்தியா முன்னிலை", "publish_date": "2020-01-27", "content": "2-0: இந்தியா முன்னிலை\n\n27 Jan 2020 - 6:10 am\n\n2\n\nmins read\n\nஅரை சதமடித்து ஆட்ட நாயகன் விருது வென்ற ராகுல். படம்: ஏஎஃப்பி -\n\nஆக்லாந்து: அதே அணிகள், அதே ஆடுகளம், ஆட்டத்தின் முடிவும் அதேதான்!\n\nநியூசிலாந்துக்கு எதிரான இரண்டாவது டி20 கிரிக்கெட் போட்டியிலும் வெற்றிபெற்று, ஐந்து போட்டிகள் கொண்ட தொடரில் இந்திய அணி 2-0 என முன்னிலை பெற்றது.\n\nஐந்து டி20, மூன்று ஒருநாள், இரண்டு டெஸ்ட் போட்டிகளில் விளையாடுவதற்காக இந்திய அணி நியூசிலாந்து சென்றுள்ளது.\n\nகடந்த வெள்ளிக்கிழமை நடந்த முதல் டி20 போட்டியில் நியூசிலாந்து அணி 204 ஓட்டங்கள் என்ற மிகப் பெரிய இலக்கை நிர்ணயித்தபோதும் ஆறு பந்துகள் எஞ்சியிருந்த நிலையில், ஆறு விக்கெட்டுகள் வித்தியாசத்தில் இந்திய அணி வெற்றி பெற்று அசத்தியது.\n\nஇந்நிலையில், அவ்விரு அணிகளும் எந்த மாற்றத்தையும் செய்யாமல், முதல் போட்டி நடந்த ஆக்லாந்து ஆடுகளத்திலேயே நேற்று மீண்டும் மோதின.\n\nபூவா தலையாவில் வென்ற இந்திய அணித் தலைவர் விராத் கோஹ்லி முதலில் எதிரணியைப் பந்தடிக்க அழைத்தார்.\n\nஇதையடுத்து, நியூசிலாந்து அணியின் தொடக்க வீரர்களாக மார்ட்டின் கப்டிலும் கொலின் மன்ரோவும் களமிறங்கினர். ஷர்துல் தாக்குர் வீசிய முதல் ஓவரிலேயே இரண்டு சிக்சர்களை விளாசி அசத்தினார் கப்டில். முதல் விக்கெட்டுக்கு இருவரும் சேர்ந்து 48 ஓட்டங்களைச் சேர்த்தனர்.\n\nஷர்துல், சகல் ஆகிய இருவரைத் தவிர மற்ற இந்தியப் பந்துவீச்சாளர்கள் அனைவரும் கட்டுக்கோப்பாகப் பந்துவீசி, எதிரணியின் ஓட்ட வேகத்தைக் கட்டுப்படுத்தினர். இதனால், 20 ஓவர் முடிவில் ஐந்து விக்கெட்டுகளை மட்டும் இழந்தபோதும் நியூசிலாந்து அணியால் 132 ஓட்டங்களை மட்டுமே எடுக்க முடிந்தது.\n\nஎளிய இலக்கு என்றபோதும் ரோகித் சர்மா (8), கோஹ்லி (11) என தொடக்கத்திலேயே இருவரை இழந்து இந்திய அணி தடுமாறியது. ஆயினும், முதல் போட்டியைப் போலவே இம்முறையும் லோகேஷ் ராகுலும் ஷ்ரேயாஸ் ஐயரும் நியூசிலாந்து பந்துவீச்சாளர்களுக்குச் சிம்மசொப்பனமாகத் திகழ்ந்தனர்.\n\nஷ்ரேயாஸ் 33 பந்துகளில் 44 ஓட்டங்களை விளாசினார். முதல் போட்டியைப் போலவே இம்முறையும் அரை சதம் கடந்தார் ராகுல் (57*). இறுதியில் 15 பந்துகள் எஞ்சியிருந்த நிலையில் மூன்று விக்கெட்டுகளை மட்டும் இழந்து இந்திய அணி வெற்றியைச் சுவைத்தது.\n\nமூன்றாவது போட்டி நாளை மறுநாள் நடைபெறவுள்ளது.", "images": [{"image_url": "https://cassette.sphdigital.com.sg/image/tamilmurasu/b40763cd0eea07f8482131006609f547a49f38ca9ac475b44fd285ce02921669?w=825", "alt_text": "5f68647a-6281-44fa-b56f-d609c4aec6e5", "caption": "அரை சதமடித்து ஆட்ட நாயகன் விருது வென்ற ராகுல். படம்: ஏஎஃப்பி -"}]}
{"article_url": "https://tamilmurasu.com.sg/singapore/story20200128-39442.html", "site_title": "சிங்கப்பூர்த் தமிழ் எழுத்தாளர் கழகம் ஏற்பாட்டில் 'சிறுகதை எழுதும் பயிலரங்கு'", "publish_date": "2020-01-28", "content": "சிங்கப்பூர்த் தமிழ் எழுத்தாளர் கழகம் ஏற்பாட்டில் 'சிறுகதை எழுதும் பயிலரங்கு'\n\n28 Jan 2020 - 6:00 am\n\n2\n\nmins read\n\nஇவ்வாண்டு முத்தமிழ் விழாவை ஒட்டி சிங்கப்பூர்த் தமிழ் எழுத்தாளர் கழகம் மாணவர்களுக்கும் பொதுமக்களுக்கும் வழக்கம்போல் சிறுகதைப் போட்டிக்கு ஏற்பாடு செய்துள்ளது.\n\nபோட்டிக்குப் பங்கேற்பாளர்கள் தங்களைத் தயார்ப்படுத்திக்கொள்ளவும் இளம் மற்றும் வளரும் புதிய எழுத்தாளர்களின் படைப்பாற்றலை வளர்க்கும் நோக்கிலும் சிங்கப்பூர்த் தமிழ் எழுத்தாளர் கழகம் சிறுகதைப் பயிலரங்கிற்கு ஏற்பாடு செய்திருக்கிறது.\n\nஇந்தப் பயிலரங்கு உயர்நிலை நான்கு, ஐந்து மற்றும் தொடக்கக் கல்லூரி மாணவர்கள், பலதுறைத் தொழிற்கல்லூரி, பல்கலைக்கழகம் என அனைத்துப் பிரிவைச் சார்ந்த மாணவர்களுக்கு ஒரு பிரிவாகவும் தொடக்கநிலை எழுத்தாளர்கள் மற்றும் கதை எழுதும் ஆர்வம் உள்ளவர்களுக்கு ஒரு பிரிவாகவும் ஏற்பாடு செய்யப்பட்டுள்ளது.\n\nதேர்ந்த உள்ளூர் எழுத்தாளர்களும் பயிற்றுவிப்பாளர்களும் இப்பயிலரங்கை வழி நடத்துவார்கள்.\n\nபிப்ரவரி மாதம் 9ஆம் தேதி, பிற்பகல் 2 மணி முதல் 5 மணி வரை உமறுப்புலவர் தமிழ்மொழி நிலையத்தில் ஏற்பாடு செய்யப்பட்டுள்ள இந்தப் பயிலரங்கில் கலந்துகொள்ள மாணவர்களுக்கு கட்டணம் இல்லை. பொதுமக்களுக்கு 10 வெள்ளி கட்டணம்.\n\nபயிலரங்கில் கலந்துகொள்வதற்காகப் பதிவுசெய்ய இறுதி நாள் 31/01/2020. மேல்விவரங்களுக்கு: www.singaporetamilwriters.com என்ற இணையப்பக்கத்தை நாடலாம்; அல்லது திருமதி பிரேமா மகாலிங்கம் 9169 6996, திருமதி மணிமாலா மதியழகன் mathimanimala@gmail.com (8725 8701) ஆகியோரைத் தொடர்புகொள்ளலாம். ஒவ்வொரு பிரிவிலும் 50 பங்கேற்பாளர்களே கலந்துகொள்ள முடியும் என்பதால் முதலில் வருவோருக்கே முதல் வாய்ப்பு என்ற அடிப்படையில் பதிவு செய்யப்படும்.\n\nதங்கள் எழுத்தாற்றலை மேம்படுத்த மாணவர்களும் வளரும் எழுத்தாளர்களும் கலந்துகொண்டு பயனடையுமாறு எழுத்தாளர் கழகம் கேட்டுக்கொள்கிறது.", "images": []}
{"article_url": "https://tamilmurasu.com.sg/world/story20200128-39432.html", "site_title": "இந்தோனீசியாவுக்கு மருத்துவ நிபுணர்கள் எச்சரிக்கை", "publish_date": "2020-01-28", "content": "இந்தோனீசியாவுக்கு மருத்துவ நிபுணர்கள் எச்சரிக்கை\n\n28 Jan 2020 - 6:00 am\n\n2\n\nmins read\n\nஜகார்த்தா: இந்தோனீசியாவில் கடந்த ஞாயிற்றுக்கிழமை வரை கொரோனோ வைரஸ் பாதிப்பு யாருக்கும் இல்லை என்றாலும், நான்கு கண்டங்களில் பரவியுள்ள அக்கிருமித்தொற்றால் கிட்டத்தட்ட 2,000 பேர் பாதிக்கப்பட்டுள்ள நிலையில், கொரோனா வைரஸுக்கு எதிராக தயார்நிலையை அதிகரிக்க இந்தோனீசியாவிற்கு அழைப்பு விடுக்கப்பட்டுள்ளது.\n\nஉலகின் மற்ற நாடுகள் கிருமித்தொற்றைக் கட்டுப்படுத்த தீவிர நடவடிக்கைகளை மேற்கொண்டு வரும் நிலையில், இந்தோனீசிய அதிகாரிகள் வழக்கம்போல செயல்பட்டு வருவதாகக் கருதப்படுகிறது.\n\nஅண்மையில் ஜகார்த்தாவுக்கு திரும்பிய வூஹானில் படிக்கும் இந்தோனீசியர் ஒருவர், கொடிய வைரஸ் முதலில் தோன்றிய நகரத்திலிருந்து வரும் பயணிகளை ஆய்வு செய்ய விமான நிலைய அதிகாரிகள் கூடுதல் நடவடிக்கை எடுக்கவில்லை என்றார்.\n\nபெயர் தெரிவிக்க விரும்பாத அந்த மாணவி, தனது தனிப்பட்ட தகவல்கள், பயணத் தகவல்கள் பற்றிய விவரங்கள் அடங்கிய சுகாதார எச்சரிக்கை அட்டையை அதிகாரிகளிடம் கொடுத்தாலும் பான்டென், டாங்கேராங்கில் உள்ள சோகர்னோ-ஹட்டா அனைத்துலக விமான நிலைய அதிகாரிகள் அதை வாங்கவில்லை என்று சொன்னார்.\n\nஇதற்கு பதிலளிக்கும் வகையில் பேசிய விமான நிலைய சுகாதார அலுவலகத் தலைவர் அனஸ் மருஃப், அதிக எண்ணிக்கையிலான பயணிகள் வருவதால் அதிகாரிகள் அனைத்து பத்திரங்க ளையும் வாங்காமல் இருக்க வாய்ப்பு உள்ளது என்றார். ஆனால் உடல் வெப்ப பரிசோதனை மேற்கொள்ளப்பட்டதாக அவர் கூறினார்.\n\nகாய்ச்சல் போன்ற அறிகுறிகளைக் தென்பட்டதற்காக சீனாவைச் சேர்ந்த இரண்டு சுற்றுலாப் பயணிகள் உட்பட நாடு முழுவதும் ஏராளமான நபர்கள் கடந்த சில நாட்களில் மருத்துவமனையில் அனுமதிக்கப்பட்டனர். இருப்பினும், புதிய வைரஸால் நோயாளிகளுக்கு பாதிப்பு ஏற்படவில்லை என்று சுகாதார அமைச்சகம் உடனடியாக அறிவித்தது.", "images": []}
{"article_url": "https://tamilmurasu.com.sg/cinema/story20200127-39410.html", "site_title": "காதலுக்கு விளக்கமளித்த நிவேதா", "publish_date": "2020-01-27", "content": "காதலுக்கு விளக்கமளித்த நிவேதா\n\n27 Jan 2020 - 6:10 am\n\n1\n\nmins read\n\nநிவேதா பெத்துராஜ். படம்: ஊடகம் -\n\nகாதல் என்பது சொல்ல முடியாத வலியைப் போன்றது என்கிறார் இளம் நாயகி நிவேதா பெத்துராஜ்.\n\nதற்போதுள்ள கதாநாயகிகளில் மிகவும் வெளிப்படையாக, ஜாலியாக பேசக்கூடியவர் என்று நிவேதாவைச் சிலர் மெச்சிக் கொள்கிறார்கள். இன்னொரு தரப்போ அவர் ரொம்பக் கோபக்காரர் என்கிறது.\n\nஇந்நிலையில் அண்மையில் சமூக வலைத்தளம் மூலம் ரசிகர்களிடம் கலந்துரையாடினார் நிவேதா. அப்போது பலவிதமான கேள்விகள் எழுப்பப்பட்டன. காதல் குறித்தும், காதலிக்கிறீர்களா? என்றும் எழுப்பப்பட்ட கேள்விகளுக்கு சாமர்த்தியமாக பதிலளித்தார். காதல் குறித்து என்ன நினைக்கிறீர்கள்? என்ற கேள்விக்கு, \"சொல்ல முடியாத வலியைப் போன்றது,\" என்று நிவேதா பதிலளிக்க, மிகச் சுருக்கமான, கச்சிதமான பதில் என்று பலரும் அவருக்குப் பாராட்டுத் தெரிவித்துள்ளனர்.", "images": [{"image_url": "https://cassette.sphdigital.com.sg/image/tamilmurasu/f321d926b6c429e4a9b30a10f01f2847520786aff292c92f8d7312844d689e13?w=825", "alt_text": "fe44464c-dbe3-4f65-814c-481975f1875e", "caption": "நிவேதா பெத்துராஜ். படம்: ஊடகம் -"}]}
{"article_url": "https://tamilmurasu.com.sg/tamilnadu/story20200128-39448.html", "site_title": "கணவரைக் காணவில்லை; காவலர் கணவராக முயற்சி", "publish_date": "2020-01-28", "content": "கணவரைக் காணவில்லை; காவலர் கணவராக முயற்சி\n\n28 Jan 2020 - 6:00 am\n\n1\n\nmins read\n\nதிருச்சி: கணவரைக் காணவில்லை என்று புகார் கொடுக்க வந்த ஒரு பெண்ணை மயக்கி அவருடன் நெருக்கமான போலிஸ்காரர் ஒருவரை அதிகாரிகள் வேலையில் இருந்து தற்காலிகமாக நீக்கிவிட்டார்கள்.\n\nதிருச்சி அருகே புலிவலத்தைச் சேர்ந்த முகம்மது ஜக்ரியா என்பவர் 7 ஆண்டுகளுக்கு முன் ஒரு பெண்ணைக் காதலித்து மணம் முடித்தார். ஆனால் காதல் கசந்துவிட்டதை அடுத்து மனைவியைக் கைவிட்டுவிட்டு ஜக்ரியா வேறு ஒரு பெண்ணுடன் எங்கோ ஓடிவிட்டதாக அக்கம்பக்கத்தினர் கூறிவருகிறார்கள்.\n\nஇதனிடையே, கணவரைக் காணவில்லை என்று அந்தப் பெண்ணும் தன் தம்பியைக் காணவில்லை என்று முகம்மது ஜக்ரியாவின் அண்ணனான சிராஜுநிஷா என்பவரும் போலிசிடம் தனித்தனியாக புகார் தெரிவித்தனர். புலிவலம் போலிஸ் நிலையத்தில் தலைமை போலிசாக இருந்த ராமர் என்பவர் ஜக்ரியாவின் மனைவியை மயக்கிவிட்டார்.\n\nஇதைத் தெரிந்துகொண்ட சிராஜுநிஷா, இருவரையும் கையும் களவுமாகப் பிடிக்கவேண்டும் என்று திட்டமிட்டு காத்திருந்தார்.\n\nஅந்தப் பெண்ணின் வீட்டுக்கு வெளியே, கடந்த சனிக்கிழமை நள்ளிரவில் ராமரின் வாகனத்தைப் பார்த்த சிராஜுநிஷா, உடனே வீட்டின் கதவை இழுத்துப் பூட்டிவிட்டு ஊரைக் கூட்டிவிட்டார்.\n\nஉறவினர்கள் உள்ளிட்ட பலரும் கதவை உடைத்து இருவரையும் பிடித்தனர்.\n\nஇந்த விவகாரத்தை விசாரித்த மாவட்ட காவல் கண்காணிப்பாளர் ஜியா உல் ஹக், அந்தப் போலிஸ்காரரைப் பணியிடை நீக்கம் செய்ய பரிந்துரைத்தார்.", "images": []}
{"article_url": "https://tamilmurasu.com.sg/sports/story20200127-39425.html", "site_title": "பணிந்தது பார்சிலோனா", "publish_date": "2020-01-27", "content": "பணிந்தது பார்சிலோனா\n\n27 Jan 2020 - 6:10 am\n\n1\n\nmins read\n\nவெலன்சியா குழு இரு கோல்கள் அடிக்க, தோல்வி நெருங்கி விட்டதை எண்ணிக் கலங்கும் பார்சிலோனா ஆட்டக்காரர்கள் லயனல் மெஸ்ஸி (இடது), ஃபிரெங்கி டி ஓங். படம்: ஏஎஃப்பி -\n\nவெலன்சியா: புதிய நிர்வாகி கீக்கே செட்டியனின்கீழ் பார்சிலோனா காற்பந்துக் குழு முதன்முறையாக தோல்வியைச் சந்தித்துள்ளது.\n\nவெலன்சியா குழுவிற்கு எதிராக நேற்று முன்தினம் நடந்த ஸ்பானிய லா லீகா ஆட்டத்தில் 2-0 என்ற கோல் கணக்கில் பார்சிலோனா தோற்றுப்போனது.\n\nதொடக்கத்தில் கிடைத்த பெனால்டி வாய்ப்பைக் கோட்டைவிட்டபோதும் ஆட்டத்தின் 48வது, 77வது நிமிடங்களில் விழுந்த இரு கோல்களை அடித்து ஆறுதல் தேடிக்கொண்டார் வெலன்சியாவின் உருகுவே ஆட்டக்காரர் மேக்சி கோமெஸ்.\n\n2007ஆம் ஆண்டிற்குப் பிறகு தனது சொந்த அரங்கில் வைத்து, பார்சிலோனாவை லீக் ஆட்டமொன்றில் வெலன்சியா வீழ்த்தியிருப்பது இதுவே முதன்முறை.\n\nஇதையடுத்து, ஸ்பானிய லா லீகா புள்ளிப் பட்டியலில் முதல்நிலையை அக்குழு பறிகொடுக்கும் அபாயம் ஏற்பட்டுள்ளது. இன்று அதிகாலை ரியால் மட்ரிட்-வயாடோலிட் குழுக்கள் மோதவிருந்த நிலையில் அதில் ரியால் வெற்றி கண்டிருந்தாலும் அல்லது ஆட்டம் சமநிலையில் முடிந்திருந்தாலும் முதல்நிலை ரியால் வசம் சென்றிருக்கும்.", "images": [{"image_url": "https://cassette.sphdigital.com.sg/image/tamilmurasu/1b1beb3e4c5d6dde3452adbd893a6f06ee98eb9fa047f5f0fb48151fa533fc52?w=825", "alt_text": "bf6684c9-b43b-49f7-96bc-38bef905dd3a", "caption": "வெலன்சியா குழு இரு கோல்கள் அடிக்க, தோல்வி நெருங்கி விட்டதை எண்ணிக் கலங்கும் பார்சிலோனா ஆட்டக்காரர்கள் லயனல் மெஸ்ஸி (இடது), ஃபிரெங்கி டி ஓங். படம்: ஏஎஃப்பி -"}]}
{"article_url": "https://tamilmurasu.com.sg/singapore/story20200127-39401.html", "site_title": "ஹவ்காங் கூட்டுரிமை வீட்டில் தீ; 180 பேர் வெளியேற்றம்", "publish_date": "2020-01-27", "content": "ஹவ்காங் கூட்டுரிமை வீட்டில் தீ; 180 பேர் வெளியேற்றம்\n\n27 Jan 2020 - 6:10 am\n\n1\n\nmins read\n\nபுளோக் 5 புவாங்கோக் கிரீனில் உள்ள ஒரு கூட்டுரிமை வீட்டில் தீ மூண்டது. படம்: சிங்கப்பூர் குடிமைத் தற்காப்புப் படை -\n\nஹவ்காங்கில் உள்ள ஒரு கூட்டுரிமை வீட்டில் நேற்று அதிகாலை தீ மூண்டது.\n\nபுளோக் 5 புவாங்கோக் கிரீன் பகுதிக்கு காலை 5.50 மணியளவில் சிங்கப்பூர் குடிமைத் தற்காப்புப் படை வீரர்கள் வந்தபோது சுமார் 180 குடியிருப்பாளர்கள் அந்த இடத்தைவிட்டு சுயமாக வெளியேறிவிட்டனர்.\n\nதீக்காயங்கள், சுவாசப் பிரச்சினை உள்ளிட்டவை தொடர்பில் இருவரை மருத்துவ உதவியாளர்கள் பரிசோதித்தனர். எனினும், மருத்துவமனைக்குக் கொண்டு செல்லப்பட அவ்விருவரும் மறுத்துவிட்டனர்.\n\nஅந்த வீட்டின் படுக்கை அறையில் மின்சைக்கிள் ஒன்றின் மின்கலம் மின்னூட்டம் செய்யப்பட்டபோது தீ மூண்டதாக முதற்கட்ட விசாரணையில் தெரியவந்துள்ளது. தண்ணீரைப் பீய்ச்சி அடித்து தீயணைப்பு வீரர்கள் தீயை அணைத்தனர்.\n\nதனிநபர் நடமாட்ட சாதனங்கள் அல்லது மின்சைக்கிள்களை மின்னூட்டம் செய்வதால் ஏற்படும் தீச்சம்பவங்களை எப்படி தவிர்ப்பது என்பது குறித்த விவரங்களைக் குடிமைத் தற்காப்புப் படை அதன் ஃபேஸ்புக் பக்கத்தில் பதிவிட்டுள்ளது.", "images": [{"image_url": "https://cassette.sphdigital.com.sg/image/tamilmurasu/606533e9d8334087a347c8beb359afd9eda8792fecb990dc92c9170bb8d1085f?w=825", "alt_text": "9579e8dc-bf0c-41ad-8ed7-1da952744f5d", "caption": "புளோக் 5 புவாங்கோக் கிரீனில் உள்ள ஒரு கூட்டுரிமை வீட்டில் தீ மூண்டது. படம்: சிங்கப்பூர் குடிமைத் தற்காப்புப் படை -"}]}
{"article_url": "https://tamilmurasu.com.sg/youth/story20200127-39403", "site_title": "மதுவுக்கு அடிமையாகும் இளையர்களின் நிலை", "publish_date": "2020-01-27", "content": "மதுவுக்கு அடிமையாகும் இளையர்களின் நிலை\n\n27 Jan 2020 - 6:10 am\n\n3\n\nmins read\n\nஇளையர்கள் மதுபழக்கத்திற்கு அடிமையாவதற்கு பல காரணங்கள் முன்வைக்கப்படுகின்றன. கோப்புப் படம்: ஸ்ட்ரெய்ட்ஸ் டைம்ஸ் -\n\nதமது பெற்றோர் அடிக்கடி வாக்குவாதத்தில் ஈடுபடுவதைப் பார்த்து அதனால் மனதளவில் பாதிக்கப்பட்ட மனோ (இவரது உண்மையான பெயர் அல்ல), 14 வயதிலேயே மதுப் பழக்கத்திற்கு அடிமையானார்.\n\nதமது நண்பர்களுடன் சேர்ந்து வாரத்திற்கு ஒரு முறை இரண்டு பீர் டின்களைப் பருகி வந்த அவரால் காலப்போக்கில் அப்பழக்கத்தை நிறுத்த முடியவில்லை.\n\nமது அருந்துவதால் தமது கவலைகளை மறப்பதோடு தன்னம்பிக்கை அதிகரிப்பதுபோல தவறாக எண்ணியதால் நாளுக்கு நாள் மதுப் பழக்கத்துக்கு மனோ அடிமையாகி அதிலிருந்து அவர் மீளமுடியாத நிலை ஏற்பட்டது.\n\nமனோவைப் போன்று இளையர்கள் மதுபழக்கத்திற்கு அடிமையாவதற்கு பல காரணங்கள் உள்ளதாக மனநலக் கழகத்தின் 'நேஷனல் அடிக்‌ஷன்ஸ் மேனெஜ்மண்ட் சர்வீஸ்' நிலையம் கூறுகிறது. அவற்றில் உடல், மன ரீதியான காரணங்களும் அடங்கும்.\n\nபுதிய அனுபவங்களைப் பெறுவதிலும் புதிய விஷயங்களை ஆராய்வதிலும் கூடுதல் ஆர்வத்தை இளையர்கள் இயல்பாகவே கொண்டிருப்பர்.\n\nசக இளையர்களுடன் அவர்கள் சிறந்த நட்புறவைக் கொண்டிருக்க விரும்பும் காரணத்தால் ஒரே மாதிரியான பொழுதுபோக்கு நடவடிக்கைகளில் ஈடுபடுவர்.\n\nநண்பர் வட்டத்திலிருந்து தனித்து விடப்படக்கூடாது என்பதால் தமக்குப் பிடிக்காவிட்டாலும் தமது நண்பர்களுடன் சேர்ந்து இளையர்கள் சிலர் மது அருந்துகின்றனர்.\n\nமது அருந்துவது ஒருவரை 'வளர்ந்தவராக' குறிக்கும் என்ற தவறான கண்ணோட்டத்தைக் கொண்ட மற்ற சிலரும் தம்மை வயது கூடியவராக காண்பிக்கவும் இப்பழக்கத்திற்கு ஆளாகின்றனர்.\n\nஅதுமட்டுமல்லாமல், கல்வியில் தோல்வி, மற்றவர்களுடன் பழகுவதில் சவாலை எதிர்கொள்வது, குடும்ப உறுப்பினர்கள், நண்பர்களைவிட்டு விலகியிருப்பது போன்ற காரணங்களால் இளையர்கள் இப்பழகத்திற்கு அடிமையாவதாகவும் சொல்லப்படுகிறது.\n\nஇந்தக் காரணங்களே பின்னர் அவர்களை மதுப் பழக்கத்திற்கு அடிமையாக்கக்கூடும் என்று குறிப்பிடப்படுகிறது. மதுப் பழக்கத்திலிருந்து விடுபட தற்போது 'கவுன்சலிங்' எனும் ஆலோசனை சேவையைப் பெற்று வருகிறார் மனோ.\n\nஇருப்பினும், மதுப் பழக்கத்திற்கு அடிமையாகியிருப்போருக்கு 'நேஷனல் அடிக்‌ஷன்ஸ் மேனெஜ்மண்ட் சர்வீஸ்' நிலையம் வழங்கும் சேவை மூலம் பயன்பெற்றுவரும் அவர், இப்போது மதுப் பழக்கத்தைத் தவிர்ப்பதற்கான முயற்சிகளில் ஈடுபட்டு வருகிறார்.\n\nமதுப் பழக்கத்தைக் கொண்ட நண்பர் கூட்டத்திலிருந்து விலகி இருப்பதுடன், மது அருந்துவதற்காக அவர் அடிக்கடி சென்ற இடங்களையும் தவிர்த்து வருகிறார்.\n\nஅதோடு தமது ஆலோசகரின் உதவியுடன், தாம் திருந்தி வாழ்வதற்கான அனைத்து வித முயற்சிகளையும் எடுத்து வருகிறார் மனோ.\n\n'நேஷனல் அடிக்‌ஷன்ஸ் மேனெஜ்மண்ட் சர்வீஸ்' நிலையத்தில் கடந்த ஆறு ஆண்டுகளாக ஆலோசகராக பணிபுரியும் பவீனாகாயத்திரி தினகரன், இந்திய சமூகத்தைச் சேர்ந்த இளையர்களிடம் மது அருந்தும் பழக்கம் குறித்து விவரித்தார்.\n\n\"அளவுக்கு அதிகமாக மது அருந்துவதால் ஒருவர் தவறான முடிவுகளை எடுக்கலாம். அதனால், அந்த நபருக்கு பிற்காலத்தில் உடல்நலக்கேடு, குடும்ப உறவுகளில் விரிசல், பணப் பிரச்சினை, சட்ட ரீதியான சிக்கல் போன்றவை எழக்கூடும்.\n\n\"ஒருவரின் பிரச்சினைக்கு மதுப் பழக்கம் என்றுமே தீர்வாகாது. மாறாக, புதிய, மேலும் அதிகமான பிரச்சினைகளுக்கே அது இட்டுச் செல்லும். உங்களைச் சிரமத்திற்குள்ளாக்கும் பிரச்சினை எதுவும் இருந்தால் உங்களுக்கு தெரிந்த நம்பிக்கையான ஒருவர் அல்லது ஆலோசகர்களின் உதவியை நாடுங்கள்,\" என்றார் குமாரி பவீனாகாயத்திரி.\n\nமது அருந்துதல் ஒருவித மனஅமைதியையும் மகிழ்வூட்டும் உணர்வையும் தரும் காரணத்தால் சிலர் மது பழக்கத்திற்கு ஆளாகின்றனர் என்று குறிப்பிடுகிறார் மதுவுக்கு அடிமையாவது மற்றும் உளவியல் துறைகளில் 10 ஆண்டுகளுக்கும் மேலாக பணிபுரிந்து வரும் திரு பிரேம் குமார் சண்முகம், 49.\n\nஇவர் மதுவுக்கு அடிமையாவதன் அறிகுறிகளில் முக்கியமான ஒரு அறிகுறியைப் பகிர்ந்துகொண்டார்.\n\n\"உடல் ஆரோக்கியத்திற்குக் கேடு விளைவிக்கும் என்று தெரிந்திருந்தும் சிலர் தங்களைக் கட்டுப்படுத்த முடியாமல் தினந்தோறும் மது அருந்துவர்.\n\n\"உதாரணத்திற்கு, மது அருந்தாத காரணத்தினால் சிலர் மனவுளைச்சலுக்கும் மன அழுத்தத்திற்கும் ஆளாவதுடன் தங்களது தினசரி பணிகளிலும் கவனம் செலுத்த முடியாமல் போய்விடும்.\n\n\"மதுப் பழக்கத்திற்கு அடிமையாவதிலிருந்து மீள்வதற்கு ஒவ்வொருவருக்கும் தனிப்பட்ட சிகிச்சை அளிக்கப்படவேண்டும்.\n\n\"உடல்நலம், சமூகம், உளவியல், ஆன்மிகம் ஆகியவற்றின் துணை கொண்டு ஒவ்வொருவருக்கும் ஏற்ற சிகிச்சை அளிக்கப்படவேண்டும்,\" என்றார் அவர்.\n\n- avaid@sph.com.sg", "images": [{"image_url": "https://tamilmurasu.com.sg/youth/story20200127-39403?w=825", "alt_text": "361740da-5425-401d-af9f-2575d63fb94c", "caption": "இளையர்கள் மதுபழக்கத்திற்கு அடிமையாவதற்கு பல காரணங்கள் முன்வைக்கப்படுகின்றன. கோப்புப் படம்: ஸ்ட்ரெய்ட்ஸ் டைம்ஸ் -"}]}
{"article_url": "https://tamilmurasu.com.sg/cinema/story20200127-39408.html", "site_title": "ஜனவரி 31ஆம் தேதி வெளியாகிறது 'நாடோடிகள் 2'", "publish_date": "2020-01-27", "content": "ஜனவரி 31ஆம் தேதி வெளியாகிறது 'நாடோடிகள் 2'\n\n27 Jan 2020 - 6:10 am\n\n1\n\nmins read\n\nசசிகுமார், சமுத்திரகனி கூட்டணியில் 'நாடோடிகள் 2' உருவாகி உள்ளது. அஞ்சலி, அதுல்யா, பரணி, நமோ நாராயணன், ஞானசம்பந்தன் உள்ளிட்டோர் நடித்த இப்படம் 31ஆம் தேதி வெளியாகும் என அறிவிக்கப்பட்டுள்ளது. படம்: ஊடகம் -\n\nசசிகுமார், அஞ்சலி நடித்துள்ள படம் 'நாடோடிகள் 2'. கடந்த 2009ல் வெளியான 'நாடோடிகள்' முதல் பாகத்தை சமுத்திரகனி இயக்கியிருந்தார். அதில் சசிகுமார், அனன்யா, பரணி, விஜய் வசந்த் உள்ளிட்டோர் நடித்திருந்தனர். அது பெரிய வெற்றிப்படமாக அமைந்தது. இந்நிலையில் சசிகுமார், சமுத்திரகனி கூட்டணியில் இரண்டாம் பாகம் உருவாகி உள்ளது.\n\nஇதில் அஞ்சலி, அதுல்யா, பரணி, நமோ நாராயணன், ஞானசம்பந்தன் உள்ளிட்டோர் நடித்துள்ளனர். ஜஸ்டின் பிரபாகரன் இசையமைத்துள்ளார். முன்பே வெளியாகியிருக்க வேண்டிய இப்படம் சில பிரச்சினைகளால் தாமதமானது. இந்நிலையில், எதிர்வரும் 31ஆம் தேதி இப்படம் வெளியாகும் என அறிவிக்கப்பட்டுள்ளது.", "images": [{"image_url": "https://cassette.sphdigital.com.sg/image/tamilmurasu/7430ae2b3e3cda6765916e93e377aec652dbad74066bd81b7b650be2adf6d31a?w=825", "alt_text": "c004502d-1414-4704-a099-97d96050f49b", "caption": "சசிகுமார், சமுத்திரகனி கூட்டணியில் 'நாடோடிகள் 2' உருவாகி உள்ளது. அஞ்சலி, அதுல்யா, பரணி, நமோ நாராயணன், ஞானசம்பந்தன் உள்ளிட்டோர் நடித்த இப்படம் 31ஆம் தேதி வெளியாகும் என அறிவிக்கப்பட்டுள்ளது. படம்: ஊடகம் -"}]}
{"article_url": "https://tamilmurasu.com.sg/sports/story20200127-39426.html", "site_title": "15 வயது வீராங்கனை கண்ணீருடன் விடை", "publish_date": "2020-01-27", "content": "15 வயது வீராங்கனை கண்ணீருடன் விடை\n\n27 Jan 2020 - 6:10 am\n\n1\n\nmins read\n\nவீனஸ் வில்லியம்சை தோற்கடித்த அமெரிக்க வீராங்கனையான 15 வயது கோக்கோ கௌஃப், ஆஸ்திரேலியப் பொது விருது டென்னிஸ் தொடரில் நான்காம் சுற்றில் தோற்று வெளியேறினார். படம்: ஏஎப்பி -\n\nமெல்பர்ன்: ஏழு முறை கிராண்ட் ஸ்லாம் வெற்றியாளரான வீனஸ் வில்லியம்சை முதல் சுற்றிலும் நடப்பு வெற்றியாளர் ஜப்பானின் நவோமி ஒசாகாவை மூன்றாம் சுற்றிலும் வீழ்த்திய அமெரிக்க வீராங்கனை கோக்கோ கௌஃப், 15 (படம்), ஆஸ்திரேலியப் பொது விருது டென்னிஸ் தொடரில் நான்காம் சுற்றில் தோற்று வெளியேறினார். சக நாட்டின் சோஃபியா கெனினிடம் 6-7, 6-3, 6-0 என்ற செட் கணக்கில் தோற்றதால் அழுதுகொண்டே திடலைவிட்டு வெளியேறினார் கௌஃப். இன்னோர் ஆட்டத்தில் சீனாவின் வாங் சியாங்கை 7-6, 6-1 என வென்று, கிராண்ட் ஸ்லாம் காலிறுதிக்குள் முதல் அரபுப் பெண் என்ற பெருமையைப் பெற்றார் துனீசியாவின் ஆன்ஸ் ஜபேர்.", "images": [{"image_url": "https://cassette.sphdigital.com.sg/image/tamilmurasu/5937abc15b3b5862d38aa4a6530ef298e07efb4139bb6ffb62045ddd01052824?w=825", "alt_text": "352f8b36-ab2d-4b60-9389-439683eda704", "caption": "வீனஸ் வில்லியம்சை தோற்கடித்த அமெரிக்க வீராங்கனையான 15 வயது கோக்கோ கௌஃப், ஆஸ்திரேலியப் பொது விருது டென்னிஸ் தொடரில் நான்காம் சுற்றில் தோற்று வெளியேறினார். படம்: ஏஎப்பி -"}]}
{"article_url": "https://tamilmurasu.com.sg/singapore/story20200127-39400.html", "site_title": "சீனப் புத்தாண்டின் முதல் நாளில் இரு தீச்சம்பவங்கள்", "publish_date": "2020-01-27", "content": "சீனப் புத்தாண்டின் முதல் நாளில் இரு தீச்சம்பவங்கள்\n\n27 Jan 2020 - 6:10 am\n\n1\n\nmins read\n\nபுளோக் 539ஏ பிடோக் நார்த் ஸ்த்ரீட் 3ல் நிகழ்ந்த தீச்சம்பவம். படம்: ஃபேஸ்புக்/சிங்கப்பூர் குடிமைத் தற்காப்புப் படை -\n\nசீனப் புத்தாண்டின் முதல் நாளான நேற்று முன்தினம் இரு வேறு இடங்களில் தீச்சம்பவங்கள் நிகழ்ந்தன. இவற்றில் எவருக்கும் காயம் ஏற்பட்டதாக தகவல் இல்லை.\n\nபிடோக் நார்த் பகுதியில் உள்ள ஷெங் சியோங் பேரங்காடியில் மூண்ட தீயை அணைக்க 10 அவசரகால வாகனங்களையும் 30 தீயணைப்பு வீரர்களையும் சிங்கப்பூர் குடிமைத் தற்காப்புப் படை அனுப்பி வைத்தது.\n\nபுளோக் 539ஏ பிடோக் நார்த் ஸ்த்ரீட் 3ல் தீச்சம்பவம் ஒன்று ஏற்பட்டது குறித்து காலை 11.35 மணிக்கு தனக்கு தகவல் அளிக்கப்பட்டதாக குடிமைத் தற்காப்புப் படை கூறியது.\n\nதீயணைப்பு வீரர்கள் சம்பவ இடத்திற்கு வந்தபோது அந்தப் பகுதியைச் சுற்றி கரும்புகை சூழ்ந்திருந்தது.\n\n\"பேரங்காடியின் இரண்டாவது தளத்தில் உள்ள பெரும்பகுதி மோசமாக சேதமடைந்திருந்ததால் தீயணைப்பு வீரர்கள் கவனத்துடன் செயல்பட வேண்டியிருந்தது,\" என்று குடிமைத் தற்காப்புப் படை கூறியது.\n\nபேரங்காடியின் இரண்டாவது தளத்தில் உள்ள பொருட்கள் தீக்கிரையாகியதாக தெரிவிக்கப்பட்டது.\n\nஅதே நாள் காலை வேறொரு தீச்சம்பவம் ஏற்பட்டது. புளோக் 672 ஹவ்காங் அவென்யூ 8ல் உள்ள ஒரு வீட்டில் தீ ஏற்பட்டது குறித்து காலை 11.40 மணியளவில் குடிமைத் தற்காப்புப் படைக்கு தகவல் தெரிவிக்கப்பட்டது.\n\nசம்பவ இடத்திற்கு தீயணைப்பு வீரர்கள் வந்தபோது அப்பகுதியைவிட்டு 25 குடியிருப்பாளர்கள் சுயமாக வெளியேறிவிட்டனர்.\n\nவரவேற்பு அறையில் தீ மூண்டதாக தெரிவிக்கப்பட்டது. இவ்விரு தீச்சம்பவங்கள் குறித்து விசாரணை தொடர்கிறது.", "images": [{"image_url": "https://tamilmurasu.com.sg/singapore/story20200127-39400.html?w=825", "alt_text": "1c826ca9-267c-4188-8474-cf755a7e8fa3", "caption": "புளோக் 539ஏ பிடோக் நார்த் ஸ்த்ரீட் 3ல் நிகழ்ந்த தீச்சம்பவம். படம்: ஃபேஸ்புக்/சிங்கப்பூர் குடிமைத் தற்காப்புப் படை -"}]}
{"article_url": "https://tamilmurasu.com.sg/india/story20200127-39393.html", "site_title": "ராணுவ அணிவகுப்புடன் களைகட்டிய இந்திய குடியரசு விழா", "publish_date": "2020-01-27", "content": "ராணுவ அணிவகுப்புடன் களைகட்டிய இந்திய குடியரசு விழா\n\n27 Jan 2020 - 6:10 am\n\n3\n\nmins read\n\nசெயற்கைக்கோள் எதிர்ப்பு ஏவுகணைகளைத் தாங்கிய ராணுவ வாகனங்கள் அணிவகுத்துச் சென்றன. படம்: இபிஏ -\n\nஇந்தியாவின் 71வது குடியரசு தின விழாவில், இந்தியாவின் ராணுவ பலத்தைக் காட்டும் வகையில், முப்படைகளைச் சேர்ந்த பீரங்கிகள், கவச வாகனங்கள் அணிவகுப்பில்் இடம்பெற்றன.\n\nஅணிவகுப்பில் முதன்முறையாக சின்னூக் மற்றும் அப்பாச்சி ரக ஹெலிகாப்டர்கள் பங்கேற்றன. இவை அண்மையில் இந்திய ஆகாயப்படையில் இணைக்கப்பட்டன.\n\nஇந்திய ராணுவத்திற்குச் சொந்தமான டி-90 பீஷ்மா பீரங்கிகள் அணிவகுப்பில் பங்கேற்றன.\n\n269 மீடியம் ரெஜிமன்ட்டின் கே-9 வஜ்ரா - டி பீரங்கிகளைக் காண மக்களுக்கு ஒரு வாய்ப்பு கிட்டியது.\n\nஅணிவகுப்பில் ஆயுதம் பொருத்தப்பட்ட இலகுரக ருத்ரா ஹெலிகாப்டர்கள், இலகுரக ஹெலிகாப்டர்கள் இடம்பெற்றன.\n\nஆறாவது பட்டாலியனைச் சேர்ந்த சீக்கிய காலாட்படை வீரர்கள் மிடுக்குடன் அணிவகுத்து சென்றனர். கடலில் நீண்டதூரம் சென்று ரோந்துப் பணியில் ஈடுபடும் போயிங் பி8ஐ விமானம் இடம்பிடித்தது.\n\nஇந்தோ-திபெத்திய எல்லைப் பாதுகாப்பு படை வீரர்களும் அணி\n\nவகுப்பில் பங்கேற்றனர்.\n\nதலைநகர் புதுடெல்லியில் ராஜபாதையில் நடைபெற்ற பிரம்மாண்டமான விழாவில் இந்திய அதிபர் ராம்நாத் கோவிந்த் இந்தியக் கொடியை ஏற்றி வைத்து மரியாதை செலுத்தி, முப்படை வீரர்களின் அணிவகுப்பு மரியாதையை ஏற்றார்.\n\nராணுவத்தின் முப்படை அணிவகுப்பைத் தொடர்ந்து, இந்தியாவின் பன்முகக் கலாசாரத்தைப் பிரதிபலிக்கும் வகையில், பல்வேறு மாநிலங்களின் கலைநிகழ்ச்சிகள் நடைபெற்றன.\n\nவெவ்வேறு மாநிலங்களின் கலாசாரத்தைக் காட்டும் மிதவைகள் காண்போர் கண்களுக்கு விருந்தாக அமைந்தன.\n\nதமிழகத்தின் சார்பில் ஐயனார் கோவில் திருவிழாவை விளக்கும் வகையில் அலங்கார மிதவை அணிவகுப்பு நடைபெற்றது. இதில் தமிழர்களின் காவல் தெய்வமான ஐயனாரின் கம்பீரமான சிலை காட்சிப்படுத்தப்பட்டது.\n\nகிட்டத்தட்ட 17 அடி உயரம் கொண்ட பிரம்மாண்ட ஐயனார் சிலைக்கு முன்னால் குதிரையும் காவலாளிகளும் இருப்பது போல் வடிவமைக்கப்பட்டு இருந்தது.\n\nதமிழகத்தின் பாரம்பரிய இசை, நடனம் என வண்ணமயமாக வந்த தமிழகத்தின் அலங்கார ஊர்தி அனைவரின் கவனத்தையும் ஈர்த்தது.\n\nஇந்திய குடியரசு தின அணிவகுப்பை நேரில் காண ஏராளமானோர் அங்கு திரண்டிருந்தனர்.\n\nகுடியரசு தின விழாவில் பிரேசில் அதிபர் போல்சனரோ சிறப்பு விருந்தினராக கலந்துகொண்டார். விழாவையொட்டி புதுடெல்லியிலும் அதனைச் சுற்றியுள்ள பகுதிகளிலும் பாதுகாப்புப் பணிகள் முடுக்கி\n\nவிடப்பட்டன.\n\nஅதேபோல் அந்தந்த மாநிலங்களில் நடைபெற்ற குடியரசு தின விழாக்களில், ஆளுநர்கள் பங்கேற்று தேசியக்கொடி ஏற்றி வைத்து அணிவகுப்பைப் பார்வையிட்டனர்.\n\nகுடியரசு தினத்தை முன்னிட்டு புதுடெல்லியில் உள்ள தேசிய போர் நினைவுச் சின்னம் அமைந்துள்ள பகுதிக்குப் பிரதமர் மோடி நேற்று சென்றார். அங்கு பணியில்\n\nஉயிரிழந்த ராணுவ வீரர்களுக்கு மலர் வளையம் வைத்து மரியாதை செலுத்தினார்.\n\nஇந்நிகழ்ச்சியில், இந்திய முப்படைகளின் தலைமைத் தளபதி பிபின் ராவத், ராணுவ தலைமைத் தளபதி நாராவனே, கடற்படை தலைமைத் தளபதி கரம்பீர் சிங், ஆகாயப்படை தலைமைத் தளபதி ஆர்.கே. சிங் பதோரியா ஆகியோர் கலந்துகொண்டனர்.\n\nகாஷ்மீர் உட்பட இந்தியா முழுவதும் 71வது குடியரசு தினம் விமரிசையாகக் கொண்டாடி வந்த நிலையில் அசாமில் குருத்வாரா மற்றும் தேசிய நெடுஞ்சாலையருகே உள்ள கடையில் நேற்று காலை திடீரென குண்டுவெடிப்பு நிகழ்ந்தது.\n\nஇதனால் அப்பகுதியில் பதற்றநிலை ஏற்பட்டது. இந்த குண்டுவெடிப்பில் உயிரிழப்பு ஏதும் ஏற்படவில்லை எனக் கூறப்படுகிறது.\n\nதகவல் அறிந்து போலிசார் சம்பவ இடத்திற்கு உடனடியாக விரைந்து விசாரணை நடத்தினர்.\n\nகுண்டுவெடிப்புக்கு காரணமானோரைத் தேடும் பணியில் அதிகாரிகள் ஈடுபட்டுள்ளனர். இந்தச் சம்பவம் நிகழ்ந்தபோதும் இந்தியாவெங்கும் குடியரசு தின விழா களைகட்டியது.", "images": [{"image_url": "https://cassette.sphdigital.com.sg/image/tamilmurasu/2ae282ef4858997f5167e4a307af60bb379e3580fb44f18b2cc18058a0e59667?w=825", "alt_text": "0d650f83-3d64-4b29-8064-8e06c2434818", "caption": "செயற்கைக்கோள் எதிர்ப்பு ஏவுகணைகளைத் தாங்கிய ராணுவ வாகனங்கள் அணிவகுத்துச் சென்றன. படம்: இபிஏ -"}]}
{"article_url": "https://tamilmurasu.com.sg/world/story20200127-39414.html", "site_title": "அச்சம் தவிர்த்து உதவிக்கரம்", "publish_date": "2020-01-27", "content": "அச்சம் தவிர்த்து உதவிக்கரம்\n\n27 Jan 2020 - 6:00 am\n\n1\n\nmins read\n\nவூஹான்: கிருமித்தொற்று அபாயம் காரணமாக வூஹான்வாசிகள் எவரும் வீட்டைவிட்டு வெளியே வரவேண்டாம் என்ற அறிவிக்கப்பட்டபோதும் மோட்டார்சைக்கிளோட்டிகள் ஒரு சிலர் மட்டும் அச்சமேதுமின்றி சாலைகளில் தங்கள் வாகனங்களில் விரைந்தபடி உள்ளனர்.\n\nஅவர்களுள் ஸாங் லின்னும் ஒருவர். \"நாங்கள் வூஹான்வாசிகள். உங்களைப் போன்றோர் எங்களுக்கு உதவ வந்துள்ளபோதும் வூஹான்வாசிகளும் ஒருவருக்கொருவர் உதவ வேண்டும்,\" என்று 'ஏஎஃப்பி' செய்தியாளர்களிடம் கூறினார் திரு லின்.\n\nஅங்குள்ள ஒரு மருந்தகத்திற்கு வந்திருந்த ஒருவரை மீண்டும் அவரது வீட்டிற்கு அழைத்துச் செல்வதற்காக அம்மருந்தகத்திற்கு வெளியே தமது மோட்டார்சைக்கிளுடன் காத்திருந்தார் 48 வயதான திரு லின்.\n\n\"சாலைகளில் கார்கள் எதுவும் ஓடவில்லை. மருத்துவமனைக்குச் செல்வதற்கும் வீடு திரும்புவதற்கும் உதவி தேவைப்படுகிறது. அந்தப் பணியைத்தான் நாங்கள் செய்து வருகிறோம்,\" என்றார் பேருந்து ஓட்டுநரான யின் யூ, 40.", "images": []}
{"article_url": "https://tamilmurasu.com.sg/world/story20200127-39417.html", "site_title": "துருக்கி நிலநடுக்கம்: பலி எண்ணிக்கை 35 ஆனது", "publish_date": "2020-01-27", "content": "துருக்கி நிலநடுக்கம்: பலி எண்ணிக்கை 35 ஆனது\n\n27 Jan 2020 - 6:10 am\n\n1\n\nmins read\n\nகட்டட இடிபாடுகளில் இருந்து உயிருடன் ஒரு குழந்தையை மீட்கும் மீட்புப் பணியாளர். படம்: ராய்ட்டர்ஸ் -\n\nஅங்காரா: துருக்கியில் ஏற்பட்ட நிலநடுக்கத்தில் மாண்டவர்களின் எண்ணிக்கை 35ஆக அதிகரித்துள்ளது.\n\nஇலாஸிக் மாநிலம், சிவ்ரிஸ் நகரில் உள்ளூர் நேரப்படி கடந்த வெள்ளிக்கிழமை இரவு 8.55 மணிக்கு ஏற்பட்ட நிலநடுக்கம் ரிக்டர் அளவுகோலில் 6.8 எனப் பதிவானது. கட்டடங்கள் இடிந்து விழுந்ததை அடுத்து மக்கள் வீடுகளைவிட்டு வெளியே ஓடி வந்தனர்.\n\nஇறந்தவர்களில் பெரும்பாலானவர்கள் இலாஸிக் மாநிலத்தவர்கள். அண்டை மாநிலமான மலட்யாவிலும் உயிரிழப்பு ஏற்பட்டதாகத் தகவல்கள் கூறின. இந்த நிலநடுக்கத்தில் 1,600க்கும் மேற்பட்டோர் காயமடைந்தனர். கட்டட இடிபாடுகளில் இருந்து இதுவரை 45 பேர் மீட்கப்பட்டுள்ளனர். இன்னும் 20 பேர் இடிபாடுகளுக்குள் சிக்கி இருக்கலாம் என அஞ்சப்படுகிறது.\n\nதுருக்கியில் அடிக்கடி நிலநடுக்கம் ஏற்படுவது வழக்கம்தான். 1999ஆம் ஆண்டு இஸ்மித் நகரில் ஏற்பட்ட நிலநடுக்கத்தில் கிட்டத்தட்ட 17,000 பேர் உயிரிழந்தனர்.\n\nஅண்மைய நிலநடுக்கத்தின்போது லெபனான், சிரியா, ஈரான் ஆகிய அண்டை நாடுகளிலும் அதிர்வுகள் உணரப்பட்டதாகக் கூறப்பட்டது. நிலநடுக்கத்திற்குப் பின் 400க்கும் அதிகமான நில அதிர்வுகள் பதிவாகி இருப்பதாக துருக்கி பேரிடர், அவசரநிலை நிர்வாக ஆணையம் தெரிவித்தது.\n\nமீட்புப் பணிகள் நேற்று இரண்டாம் நாளாகத் தொடர்ந்தன. மீட்கப்பட்டவர்களுக்காக 9,500க்கும் அதிகமான கூடாரங்கள் அமைக்கப்பட்டுள்ளன.", "images": [{"image_url": "https://cassette.sphdigital.com.sg/image/tamilmurasu/80fb7df5ee7e9800025f8c5ddb12c11ac76af9f56f7c8edf08c46ace2ea1b3f2?w=825", "alt_text": "b5d4c8fe-c8f2-49af-b80e-190d0802faa0", "caption": "கட்டட இடிபாடுகளில் இருந்து உயிருடன் ஒரு குழந்தையை மீட்கும் மீட்புப் பணியாளர். படம்: ராய்ட்டர்ஸ் -"}]}
{"article_url": "https://tamilmurasu.com.sg/cinema/story20200127-39409.html", "site_title": "பாரதிராஜா நடிக்கும் 'மீண்டும் ஒரு மரியாதை'", "publish_date": "2020-01-27", "content": "பாரதிராஜா நடிக்கும் 'மீண்டும் ஒரு மரியாதை'\n\n27 Jan 2020 - 6:10 am\n\n1\n\nmins read\n\n'மீண்டும் ஒரு மரியாதை' படத்தில் ராசி நட்சத்திரா, பாரதிராஜா. படம்: ஊடகம் -\n\nநடிகராகவும் திரையுலகில் முத்திரைப் பதிக்கவேண்டும் என்று பாரதிராஜா தீர்மானித்துவிட்டார் போலும். அற்புதமான படைப்புகளைத் தந்த அவர், உண்மையில் நடிப்பிலும் அசத்தி வருகிறார்.\n\nமனோஜ் கிரியேஷன்ஸ் தயாரிப்பில் பாரதிராஜா எழுதி நடித்து, தயாரித்து, இயக்கியுள்ள படம் 'மீண்டும் ஒரு மரியாதை'. உணர்வுபூர்வமான ஒரு கதையைக் களமாகக்கொண்டு இப்படம் உருவாகி உள்ளது.\n\n\"எவ்வளவு பெரிய சோதனைகள் வந்தாலும் அவற்றை நேர்மறையான சிந்தனையுடன் எதிர்கொண்டு போராடி வாழ்க்கையில் வெற்றி பெற வேண்டியதன் அவசியத்தை வலியுறுத்தும் தன்முனைப்புத் திரைப்படமாக இதை உருவாக்கி உள்ளேன்.\n\n\"மேலும் சுயமனித ஒரு மைப்பாட்டை அழுத்தமாகப் பதிவு செய்யும் கதைக்களத்தைக் கருவாகக்கொண்ட படைப்பாகவும் இது அமைந்துள்ளது.\n\n\"அயல்நாட்டில் ஒரு வயோதிக ஆணும் ஓர் இளம்பெண்ணும் தத்தமது உறவுகளால், உறவில் ஏற்பட்ட சிக்கல்களால் பாதிக்கப்படும்போது, அச்சூழ்நிலையை எவ்வாறு எதிர்கொண்டு போராடி வெற்றிகொள்கிறார்கள் என்பதுதான் 'மீண்டும் ஒரு மரியாதை'\" என்கிறார் பாரதிராஜா.\n\nஇதைத் தனக்கே உரிய ஆழ்ந்த சிந்தனையுடனும், தனித்துவத்துடனும் திரையில் காண்பித்திருக்கிறார். இதில் அவருக்கு இணையாக ராசி நட்சத்திராவும் முக்கிய வேடத்தில் மௌனிகா பாலுமகேந்திரா, ஜோ மல்லூரி உள்ளிட்டோர் நடித்துள்ளனர்.\n\nமதன் கார்க்கி வசனம் எழுத, வைரமுத்து, கபிலன் வைரமுத்து, அகத்தியன் ஆகியோரின் பாடல்களுக்கு ரகுநந்தன் இசையமைத்துள்ளார்.\n\nஎதிர்வரும் பிப்ரவரி 21ஆம் தேதி இப்படம் வெளியாவதாக படக்குழு தெரிவித்துள்ளது.", "images": [{"image_url": "https://cassette.sphdigital.com.sg/image/tamilmurasu/185b192e4b387c0796a53dc97d0e299f889a6dea90e1dd146ac4852db372cfcc?w=825", "alt_text": "d85006f8-66af-491b-866c-34b146a5c73d", "caption": "'மீண்டும் ஒரு மரியாதை' படத்தில் ராசி நட்சத்திரா, பாரதிராஜா. படம்: ஊடகம் -"}]}
{"article_url": "https://tamilmurasu.com.sg/world/story20200127-39394.html", "site_title": "வூஹான் கிருமியின் வீரியம் அதிகரிக்கிறது; மாண்டோர் எண்ணிக்கை 80 ஆனது", "publish_date": "2020-01-27", "content": "வூஹான் கிருமியின் வீரியம் அதிகரிக்கிறது; மாண்டோர் எண்ணிக்கை 80 ஆனது\n\n27 Jan 2020 - 6:10 am\n\n2\n\nmins read\n\nவூஹான் கிருமித் தொற்று காரணமாக சீனாவில் மாண்டோர் எண்ணிக்கை 80 ஆக அதிகரித்தது. இதுவரை 2,300 பேர் இந்த நோயால் பாதிக்கப்பட்டுள்ளனர். படம்: ஏஎப்பி -\n\nவூஹான் கிருமித் தொற்று காரணமாக சீனாவில் மாண்டோர் எண்ணிக்கை 80 ஆக அதிகரித்தது.\n\nஇந்தக் கிருமி மேலும் வேகமாகப் பரவும் சாத்தியம் இருப்பதாக சீனாவின் தேசிய சுகாதார ஆணையம் எச்சரிக்கை விடுத்துள்ளது.\n\nவூஹான் கிருமியின் வீரியம் அதிகரித்து வருவதாகவும் அதனால் பாதிக்கப்படுவோரின் எண்ணிக்கை தொடர்ந்து உயரக்கூடும் என்றும் ஆணையம் அச்சம் தெரிவித்துள்ளது.\n\nஇதுவரை 2,300 பேர் இந்த நோயால் பாதிக்கப்பட்டுள்ளனர். இந்த புதிய வகை கிருமி கடந்த மாதம் சீனாவில் உள்ள வூஹான் நகரில் இருக்கும் கடல் உணவு, வனவிலங்கு சந்தையில் உருவாகியிருக்கலாம் என்று நம்பப்படுகிறது.\n\nவூஹான் கிருமி பற்றி மிகக் குறைவான தகவல்கள் மட்டுமே இருப்பதாக அதிகாரிகள் தெரிவித்தனர். ஆனால் நோய் மிக வேகமாகப் பரவுவதாகவும் பலர் பாதிக்கப்பட்டுள்ளதாகவும் அவர் கூறினர்.\n\nஇந்தக் கிருமித் தொற்றை ஒரு முடிவுக்குக் கொண்டு வரும்வரை வனவிலங்கு வர்த்தகத்தை சீனா நிறுத்திவைத்துள்ளது.\n\nஇதற்கிடையே வூஹானுக்கும் வெளியே சீனாவின் மற்ற பகுதிகளுக்கும் வூஹான் கிருமி பரவியுள்ளது. நேற்றைய நிலவரப்படி 1,975 பேருக்கு அந்நோய் தொற்றியுள்ளது. ஆக அண்மையில் 688 பேருக்கு வூஹான் கிருமி தொற்றியுள்ளது. அவர்களில் 324 பேரின் உடல்நிலை கவலைக்கிடமாக இருப்பதாக சீன அதிகாரிகள் தெரிவித்தனர்.\n\nஹூபெய் மாகாணத்தில் குறைந்தது 52 பேர் மரணம் அடைந்தனர். ஷங்ஹாய் நகரில் வூஹான் கிருமித் தொற்று காரணமாக முதல் உயிரிழப்பு ஏற்பட்டுள்ளது. ஏற்கெனவே உடல்நலக் குறைவால் பாதிக்கப்பட்டிருந்த 88 வயது முதியவர் வூஹான் கிருமித் தொற்றின் காரணமாக மாண்டார்.\n\nவூஹான் கிருமித் தொற்று ஏற்பட்டு ஒருநாளிலிருந்து 14 நாட்களுக்குள் அதற்கான அறிகுறிகள் தென்படலாம் என்றும் அறிகுறிகள் தென்படாதபோதிலும் அந்த நோய் பரவக்கூடும் என்றும் சீனாவின் தேசிய சுகாதார ஆணைய அமைச்சர் மா சியாவ்வெய் எச்சரிக்கை விடுத்தார்.\n\nஅந்த வகையில் 2002ஆம் ஆண்டிலிருந்து 2003ஆம் ஆண்டு வரை உலகெங்கும் ஏறத்தாழ 800 பேரின் உயிர்களைப் பறித்த சார்ஸ் நோயைவிட இது ஆபத்துமிக்கது என்றார் அவர். சார்ஸ் நோயும் சீனாவில் உருவானது.\n\nஇதற்கிடையே மிகவும் மோசமான சூழ்நிலையை சீனா எதிர்கொள்வதாக அந்நாட்டு அதிபர் ஸி ஜின்பிங் தெரிவித்தார். கிருமித் தொற்றை முறியடிக்க தலைநகர் பெய்ஜிங்கிலிருந்து மருத்துவக் குழுக்கள் நாட்டின் மற்ற பகுதிகளுக்கு அனுப்பி வைக்கப்படுவதாக சீன அரசாங்கம் நேற்று முன்தினம் அறிக்கை வெளியிட்டது.", "images": [{"image_url": "https://cassette.sphdigital.com.sg/image/tamilmurasu/d5b8b99b3d4ad95810549a33ac5438761c7df1ea0c93dca4a2f49e52f78e941c?w=825", "alt_text": "daee1f83-829c-49eb-9720-c42042122f60", "caption": "வூஹான் கிருமித் தொற்று காரணமாக சீனாவில் மாண்டோர் எண்ணிக்கை 80 ஆக அதிகரித்தது. இதுவரை 2,300 பேர் இந்த நோயால் பாதிக்கப்பட்டுள்ளனர். படம்: ஏஎப்பி -"}]}
{"article_url": "https://tamilmurasu.com.sg/youth/story20200127-39402", "site_title": "ஐடிஇ மாணவர்களுக்கு கூடுதல் கல்வித் தெரிவுகள்", "publish_date": "2020-01-27", "content": "ஐடிஇ மாணவர்களுக்கு கூடுதல் கல்வித் தெரிவுகள்\n\n27 Jan 2020 - 6:10 am\n\n3\n\nmins read\n\nதமக்கு விருப்பமான துறைக்கு மாற, தொழில்நுட்பக் கல்விக் கழகத்தின் கல்வி முறை தமக்கு ஆதரவாக இருந்ததாக கூறும் நந்தினி. படம்: தொழில்நுட்பக் கல்விக் கழகம் -\n\nகி. ஜனார்த்தனன்\n\nதொழில்நுட்பக் கல்விக் கழக (ஐடிஇ) மாணவியான நந்தினி சந்திராவுக்குத் தொடக்கத்தில் தேர்ந்தெடுத்த வகுப்பு பிடிக்கவில்லை. ஆனால் கல்வியில் வேறொரு வாய்ப்பு வரும்வரை மனந்தளராமல் தம்மால் முடிந்தவரை இவர் சிறப்பாக செய்து வந்தார்.\n\nஉயர்நிலை நான்கிற்குப் பிறகு தொழில்நுட்பக் கல்விக் கழகத்தில் (மத்திய கல்லூரி) சேர்ந்த நந்தினி, முதலில் தமது நைட்டெக்' படிப்புக்காகத் தேர்ந்தெடுத்தது கண் மருத்துவத் துறை.\n\nபொது கல்விச் சான்றிதழ் வழக்கநிலை தேர்வுகளை முடித்த பின்னர், கல்விப் பயணத்தில் அடுத்தகட்டமாக எந்தத் துறையில் சேர்வது என்று தெரியாததால் இந்த முடிவுக்கு வந்ததாகக் கூறினார் நந்தினி.\n\n\"மாணவியர் பலர் கண் மருத்துவத் துறையைத் தேர்ந்தெடுத்ததைப் பார்த்த நானும் அதேபோல செய்தேன்,\" என்கிறார் இவர்.\n\nஉயர்நிலைப் பள்ளியில் திடல், தட விளையாட்டு என்றாலே நந்தினிக்கு அலாதி பிரியம். விளையாட்டில் அதிக கவனம் செலுத்திய தால் நந்தினி அப்போது படிப்பைச் சரியாக கவனிக்கவில்லை.\n\nநைட்டெக் படிப்பின்மீது ஆர்வமில்லாத நிலை அவருக்கு ஏற்பட்டது.\n\nஆனால் வருங்காலத்தில் வேறொரு துறைக்கு மாறும் சந்தர்ப்பம் வரும்வரை தொடர்ந்து படித்து வந்தார் நந்தினி. அப்போது தமது தந்தையின் ஆலோசனையைக் கேட்டு தெளிவுபெற்றதாக இவர் கூறுகிறார்.\n\n\"சிறு வயதிலிருந்தே எனக்கு கப்பல்கள், இயந்திரங்கள் மீது அதிக ஆர்வம் இருந்ததை அவர் நினைவுபடுத்தினார். அவை தொடர்பான துறைகளை ஆராய்ந்தபோது கடல்துறை பொறியியலைப் பற்றித் தெரிந்துகொண்டேன்,\" என்றார் நந்தினி.\n\nதமக்கு விருப்பமே இல்லாமல் சேர்ந்த துறையைப் புறக்கணிப்பதற்குப் பதிலாக அதில் சிறப்பாக செய்ததால் பொறியியல் துறையில் உயர் நைட்டெக் கல்வியை மேற்கொள்ள தொழில்நுட்பக் கல்விக் கழகம் அனுமதித்ததை இவர் சுட்டினார்.\n\n\"இருந்தபோதும், நான் எடுத்த இந்த முடிவைப் பற்றி எனது விரிவுரையாளர்கள் கேட்டிருந்தனர். இந்த மாற்றம் பெரியது என்றும் இதற்காகக் கடுமையாக உழைக்கவேண்டும் என்றும் அவர்கள் அறிவுறுத்தினர்.\n\n\"ஆயினும், எனது நம்பிக்கையை அவர்கள் சிதைக்கவில்லை. விருப்பமே இல்லாத துறையில் சிறந்த மதிப்பெண்களை நான் பெற்றதால் விருப்பம் உள்ள துறையில் என்னால் நன்றாக படிக்க முடியும் என எனக்கு ஊக்கமூட்டினர்,\" என்று இவர் கூறுகிறார்.\n\nஉயர் நைட்டெக் வகுப்பில் சேர்ந்த தருணத்தில், வாழ்வில் பெரிதும் உறுதுணையாக இருந்த நந்தினியின் தந்தை காலமானார்.\n\nஇது நந்தினிக்கு பெரும் பின்னடைவாக அமைந்தது. ஆனால், வாழ்க்கையில் எப்படியாவது வெற்றி அடையவேண்டும் என்ற மன உறுதியுடன் இவர் தொடர்ந்து போராடினார்.\n\nமாணவர்கள் நைட்டெக் சான்றிதழைப் பெற்ற பிறகு அடுத்தகட்டமாக பட்டயக் கல்வியை மேற்கொள்ள அதிக வாய்ப்புகளை வழங்குவது பற்றி தொழில்நுட்பக் கல்விக் கழகம் ஆராய்ந்து வருகிறது.\n\nவேலை பார்த்துக்கொண்டே பட்டயப் படிப்பை முடிக்கும் ஓர் ஏற்பாட்டைத் தொழில்நுட்ப கல்விக் கழகம் 2018ல் தொடங்கியது.\n\n2025ஆம் ஆண்டுவாக்கில் இந்தத் திட்டத்தின்கீழ் சுமார் 40 பட்டயப் படிப்புகள் நடைமுறையில் இருக்கும் என்றும் அவற்றில் ஆண்டு ஒன்றுக்கு சுமார் 1,000 மாணவர்கள் சேர்த்துக்கொள்ளப்படும் வாய்ப்பு உள்ளது என்றும் தொழில்நுட்பக் கல்விக் கழகத்தின் தலைமை நிர்வாக அதிகாரி லோ கா ஜெக் கடந்த வாரம் தெரிவித்திருந்தார்.\n\nஇந்த வாய்ப்பு தமக்குக் கிடைத்தால் அதனை மகிழ்ச்சியுடன் ஏற்கவிருப்பதாக நந்தினி கூறினார்.\n\nவிருப்பமில்லாத படிப்பைத் தற்போது படிக்கவேண்டிய கட்டாயத்தில் இருப்போருக்கு நந்தினி கூறும் அறிவுரை, \"தன்னம்பிக்கையை இழந்துவிட்டால் வெற்றியடைய முடியாது.\n\n\"என்றென்றும் முயற்சியைக் கைவிடக்கூடாது. உங்களுக்கு விருப்பமான படிப்பை இப்போது தேர்ந்தெடுக்க முடியாவிட்டாலும் பரவாயில்லை, தொடர்ந்து படியுங்கள். ஒரு கட்டத்தில் புதிய வாய்ப்புகள் பிறக்கும்.\"\n\n- janark@sph.com.sg", "images": [{"image_url": "https://tamilmurasu.com.sg/youth/story20200127-39402?w=825", "alt_text": "91da46c5-2e97-4478-a15a-5e9a1fa052e1", "caption": "தமக்கு விருப்பமான துறைக்கு மாற, தொழில்நுட்பக் கல்விக் கழகத்தின் கல்வி முறை தமக்கு ஆதரவாக இருந்ததாக கூறும் நந்தினி. படம்: தொழில்நுட்பக் கல்விக் கழகம் -"}]}
{"article_url": "https://tamilmurasu.com.sg/world/story20200127-39413.html", "site_title": "ஹாங்காங்கில் அவசரநிலை; பள்ளிகள் மூடல்", "publish_date": "2020-01-27", "content": "ஹாங்காங்கில் அவசரநிலை; பள்ளிகள் மூடல்\n\n27 Jan 2020 - 6:10 am\n\n2\n\nmins read\n\nஹாங்காங் எம்ஆர்டி நிலையங்களில் பெரும்பாலான பயணிகள் முகக்கவசம் அணிந்திருந்ததை நேற்று காண முடிந்தது. படம்: இபிஏ -\n\nஹாங்காங்: வூஹான் கிருமித்தொற்று பரவுவதைத் தடுக்க ஹாங்காங்கில் அவசரநிலை பிறப்பிக்கப்பட்டுள்ளது.\n\nஅடுத்த மாதம் 17ஆம் தேதி வரை பள்ளிகள் அனைத்தும் மூடப் பட்டிருக்கும் என அறிவிக்கப்பட்டு இருக்கிறது. சீனப் புத்தாண்டு விடுமுறையை மேலும் நீட்டிக்கும்படி பல்கலைக்கழகங்கள் கேட்டுக் கொள்ளப்பட்டுள்ளன.\n\nஹாங்காங்-வூஹான் இடையிலான அனைத்து விமான சேவைகளும் அதிவிரைவு ரயில் சேவைகளும் நிறுத்தி வைக்கப்படவுள்ளன.\n\nவிமான நிலையத்திலும் அதி விரைவு ரயில் நிலையத்திலும் உடல் வெப்பநிலைப் பரிசோதனைக் கருவிகள் வைக்கப்பட்டுள்ளன. பயணிகள் அனைவரும் சுகாதார உறுதிமொழிப் படிவங்களைப் பூர்த்தி செய்யவேண்டும்.\n\nஅதிகாரத்துவ சீனப் புத்தாண்டு கொண்டாட்டங்களும் சீனாவிற்கான அதிகாரபூர்வ பயணங்களும் உடனடியாக ரத்து செய்யப்படும் என்று ஹாங்காங் தலைமை நிர்வாகி கேரி லாம் அறிவித்துள்ளார்.\n\nஇருப்பினும், சீனாவிற்கான அனைத்து எல்லைகளையும் மூடுவது சாத்தியமற்றது என்ற அவர், முகக்கவச விநியோகம் போதுமான அளவில் இருக்க சீனாவின் உதவியை நாடியுள்ளார்.\n\nஅரசாங்கத்தை எதிர்த்து ஹாங்காங்கில் தொடர்ந்து ஏழாவது மாதமாகப் போராட்டங்கள் நடைபெற்று வரும் வேளையில் வூஹான் கிருமித் தொற்றுப் பிரச்சினையும் சேர்ந்துகொண்டது.\n\nடாவோசில் நடந்த உலகப் பொருளியல் கருத்தரங்கில் கலந்து கொண்டபின் நாடு திரும்பிய சில மணி நேரங்களில் அவசரநிலையைப் பிறப்பித்தார் திருவாட்டி லாம்.\n\n\"இந்தத் தொற்றுநோய்க்கு எதிராக அனைவரும் இணைந்து போராடி, ஹாங்காங் மக்களின் நலத்தையும் பாதுகாப்பையும் உறுதி செய்யவேண்டும்,\" என அவர் கேட்டுக்கொண்டுள்ளார்.\n\nஹாங்காங்கில் மட்டும் இது வரை அறுவருக்கு வூஹான் கிருமித்தொற்று ஏற்பட்டிருப்பது உறுதிசெய்யப்பட்டுள்ளது. மேலும் 122 பேருக்கு அந்நோய்த்தொற்று கண்டிருக்கலாம் எனச் சந்தேகிக்கப் படுகிறது.", "images": [{"image_url": "https://tamilmurasu.com.sg/world/story20200127-39413.html?w=825", "alt_text": "33edf0a8-3e15-45df-9f3c-836ae4906e95", "caption": "ஹாங்காங் எம்ஆர்டி நிலையங்களில் பெரும்பாலான பயணிகள் முகக்கவசம் அணிந்திருந்ததை நேற்று காண முடிந்தது. படம்: இபிஏ -"}]}
{"article_url": "https://tamilmurasu.com.sg/world/story20200127-39392.html", "site_title": "மகாதீர்: சீன சுற்றுப்பயணிகள் அனைவரையும் தனிமைப்படுத்துவது சாத்தியமல்ல", "publish_date": "2020-01-27", "content": "மகாதீர்: சீன சுற்றுப்பயணிகள் அனைவரையும் தனிமைப்படுத்துவது சாத்தியமல்ல\n\n27 Jan 2020 - 6:00 am\n\n2\n\nmins read\n\nஇவை ஒரு புறம் இருக்க, மலேசியாவுக்கு சீன சுற்றுப்பயணிகள் பலர் வருவதால் அவர்கள் அனைவரையும் தனிமைப்படுத்துவது சாத்தியமல்ல என்று மலேசியப் பிரதமர் டாக்டர் மகாதீர் முகம்மது தெரிவித்துள்ளார்.\n\n\"சில சமயங்களில் சீனாவி\n\nலிருந்து வரும் சுற்றுப்பயணிகளின் எண்ணிக்கை 2 மில்லியனைத் தொடுகிறது. அவர்கள் அனைவரையும் கொண்டுபோய் எங்கு வைப்பது?,\" என்று சீன சுற்றுப்பயணிகள் மலேசியாவுக்குள் வருவதைத் தடுப்பது அல்லது உடனடியாகத் தனிமைப்படுத்துவது குறித்து செய்தியாளர்கள் கேள்வி எழுப்பியபோது டாக்டர் மகாதீர் பதிலளித்தார்.\n\nவூஹான் கிருமித் தொற்றால் மலேசியாவில் நான்கு பேர் பாதிக்கப்பட்டிருப்பதாக உறுதி செய்யப்பட்டுள்ளது. மூன்று பேருக்கு அந்த நோய் தொற்றியிருப்பதாக கடந்த சனிக்கிழமையன்று மலேசிய சுகாதார அமைச்சர் ஸுல்கிஃப்லி அகமது அறிவித்தார். இதையடுத்து, இன்னொருவருக்கும் அந்த நோய் தொற்றியிருப்பதாக மலேசிய சுகாதார அமைச்சு தகவல் வெளியிட்டது.\n\nமலேசியாவில் வூஹான் கிருமித் தொற்றால் பாதிக்கப்பட்ட முதல் மூன்று பேர் சீன நாட்டவர்கள்.\n\nஅவர்கள் மூவரும் சிங்கப்பூரிலிருந்து ஜோகூர் பாரு வழியாக மலேசியாவுக்குள் நுழைந்தனர். அவர்கள் வூஹான் கிருமித் தொற்றுக்காக சிங்கப்பூரில் சிகிச்சை பெற்று வரும் 66 வயது ஆடவரின் மனைவி, இரண்டு பேரன்கள். பேரன்களின் வயது 11 மற்றும் 2.\n\nநோயால் பாதிக்கப்பட்டுள்ள நான்காவது நபர் வூஹானைச் சேர்ந்த 40 வயது ஆடவர். கடந்த புதன்கிழமையன்று சிங்கப்பூரி\n\nலிருந்து அவர் ஜோகூருக்குப் பேருந்து மூலம் பயணம் செய்தார். கடந்த வியாழக்கிழமையிலிருந்து அவர் காய்ச்சலால் அவதியுற்றதாகவும் ஜோகூரில் உள்ள மருத்துவமனைக்குச் சிகிச்சை பெற்றுக்கொள்ள சென்றதாகவும் மலேசிய சுகாதார அமைச்சு கூறியது.\n\nஇந்நிலையில், மலேசியாவுக்கு வந்திருந்த சீன சுற்றுப்பயணிகளின் 2 வயது குழந்தைக்கு வூஹான் கிருமித் தொற்று ஏற்பட்டிருக்கலாம் என்று சந்தேகிக்கப்பட்டது.\n\nஇதையடுத்து, தனிமைப்படுத்தப்படுவதற்குள் தப்பிச் செல்ல முயன்ற அந்த மூவரையும் மலேசிய அதிகாரிகள் சினாய் அனைத்துலக விமான நிலையத்தில் தடுத்து வைத்தனர்.\n\nஅவர்கள் மூவருக்கும் மருத்துவப் பரிசோதனை நடத்தப்பட்டதாகவும் அவர்கள் தனிமைப்படுத்தப்பட்டிருப்பதாகவும் ஜோகூர் போலிஸ் படைத் தலைவர் முகம்மது கமாருதீன் முகம்மது தீன் தெரிவித்தார்.", "images": []}
{"article_url": "https://tamilmurasu.com.sg/singapore/story20200127-39396.html", "site_title": "தனிமைப்படுத்தப்பட்டுள்ள ஏழு ஹோட்டல் ஊழியர்கள்", "publish_date": "2020-01-27", "content": "தனிமைப்படுத்தப்பட்டுள்ள ஏழு ஹோட்டல் ஊழியர்கள்\n\n27 Jan 2020 - 6:10 am\n\n2\n\nmins read\n\nவில்லேஜ் ஹோட்டல் செந்தோசாவில் நேற்று முகக்கவசங்களை அணிந்திருந்த வாடிக்கையாளர்கள், பணியாளர்கள். படம்: ஸ்ட்ரெய்ட்ஸ் டைம்ஸ் -\n\nவூஹான் 'கொரோனா' வைரஸ் தொற்றால் பாதிக்கப்பட்ட நான்காவது நபருடன் நெருங்கிய தொடர்பில் இருந்த ஏழு ஹோட்டல் ஊழியர்கள் நேற்று பணிக்கு வர வேண்டாம் என வில்லேஜ் ஹோட்டல் செந்தோசா அவர்களுக்கு அறிவுறுத்தியது.\n\nமருத்துவமனையில் தங்களை உடனடியாக பரிசோதித்துக்கொள்ளுமாறு அந்த ஹோட்டல் அவர்களைக் கேட்டுக்கொண்டது.\n\nசீனாவின் வூஹான் நகரைச் சேர்ந்த 36 வயது ஆடவர், இம்மாதம் 22ஆம் தேதி அவரது குடும்பத்தினருடன் சிங்கப்பூர் வந்தார்.\n\nஅதே நாளன்று செந்தோசா தீவில் உள்ள வில்லேஜ் ஹோட்டலில் அவர்கள் தங்கினர்.\n\nஅந்த ஆடவருக்கு கொரோனா வைரஸ் தொற்று ஏற்பட்டிருப்பது நேற்று முன்தினம் இரவு 9.30 மணியளவில் உறுதிப்படுத்தப்பட்டது. அதையடுத்து, சுகாதார அமைச்சு இதனை அந்த ஹோட்டலிடம் தெரியப்படுத்தியது.\n\n\"அந்த ஆடவரும் அவருடன் இருந்த ஐந்து பேரும் கடந்த வெள்ளிக்கிழமை ஹோட்டலைவிட்டு வெளியேறினர். அவர்கள் தங்கியிருந்த அதே அறைகளில் பிறகு மற்றவர்கள் தங்கினர்.\n\n\"சுகாதார அமைச்சிடமிருந்து தகவல் கிடைத்ததை அடுத்து, அந்த அறைகளில் தங்கியிருந்தவர்கள் உடனடியாக மற்ற அறைகளுக்கு மாற்றிவிடப்பட்டு அங்கு தனிமைப்படுத்தப்பட்டனர்,\" என்று வில்லேஜ் ஹோட்டல் செந்தோசாவின் நிர்வாகி ஆல்பர்ட் ஒகாசியோ ஸ்ட்ரெய்ட்ஸ் டைம்ஸ் நாளிதழிடம் நேற்று கூறினார்.\n\nவைரஸ் தொற்றால் பாதிக்கப்பட்ட அந்த சீன ஆடவரும் அவருடன் இருந்த ஐவரும் தங்கியிருந்த மூன்று ஹோட்டல் அறைகளும் மூடப்பட்டுள்ளன.\n\nஅவருடன் இருந்த அந்த ஐவரும் இப்போது எங்கு உள்ளனர் என்பது சரியாக தெரியவில்லை.\n\nஇந்நிலையில், அந்த ஹோட்டலில் உள்ள அறைகளைவிட்டு முன்கூட்டியே வெளியேற விரும்புபவர்களுக்கு அவர்கள் செலுத்திய பணம் திருப்பித் தரப்படும் என்று திரு ஒகாசியோ கூறினார்.\n\nவைரஸ் பரவுவதைத் தடுக்க முன்னெச்சரிக்கை நடவடிக்கைகள் முடுக்கிவிடப்பட்டுள்ளதாக அவர் சொன்னார்.\n\n\"ஹோட்டல் பணியாளர்களுக்கும் இங்கு தங்க வரும் வாடிக்கையாளர்களுக்கும் முகக்கவசங்கள், கிருமி நாசினிகள் வழங்கப்படுகின்றன. அவர்களுக்கு உதவுவதற்கு அனைத்து ஏற்பாடுகளும் செய்யப்பட்டுள்ளன,\" என்றார் அவர்.", "images": [{"image_url": "https://cassette.sphdigital.com.sg/image/tamilmurasu/7c6f83254e26f45c64bbf135f37b469449b43463f3e07abdf9d7d708b73bcfd8?w=825", "alt_text": "8449956b-efec-4caf-9231-4abf1d158b32", "caption": "வில்லேஜ் ஹோட்டல் செந்தோசாவில் நேற்று முகக்கவசங்களை அணிந்திருந்த வாடிக்கையாளர்கள், பணியாளர்கள். படம்: ஸ்ட்ரெய்ட்ஸ் டைம்ஸ் -"}]}
{"article_url": "https://tamilmurasu.com.sg/world/story20200127-39420.html", "site_title": "இரட்டை எந்திரத்துடன் ஆகப் பெரிய விமானம்", "publish_date": "2020-01-27", "content": "இரட்டை எந்திரத்துடன் ஆகப் பெரிய விமானம்\n\n27 Jan 2020 - 6:00 am\n\n1\n\nmins read\n\nசியாட்டல்: இரட்டை எந்திரத்துடன் கூடிய உலகின் ஆகப் பெரிய போயிங் 777எக்ஸ் விமானம், தனது முதல் சோதனை ஓட்டத்தை வெற்றிகரமாக முடித்துள்ளது. அமெரிக்காவின் சியாட்டல் நகருக்கு அருகே கிட்டத்தட்ட நான்கு மணி நேரத்திற்கு அந்த விமானம் வானில் பறந்தது. 252 அடி நீளம் கொண்ட அந்தப் பயணிகள் விமானம், அடுத்த ஆண்டில் எமிரேட்ஸ் நிறுவனம் மூலமாக சேவைக்கு வரும். ஒரு போயிங் 777எக்ஸ் விமானத்தின் விலை 442 மில்லியன் அமெரிக்க டாலருக்கு மேல் என்றும் அவ்வகை விமானங்கள் 309ஐ விற்று இருப்பதாகவும் போயிங் நிறுவனம் தெரிவித்துள்ளது. அந்த விமானத்தில் 426 பேர் பயணம் செய்ய முடியும்.", "images": []}
