{"article_url": "https://tamilmurasu.com.sg/lifestyle/story20240131-145284", "site_title": "ஆள் பாதி ஆடை பாதி", "publish_date": "2024-01-31", "content": "ஆள் பாதி ஆடை பாதி\n\n01 Feb 2024 - 7:08 am\n\n3\n\nmins read\n\nநிறங்களின் தேர்வை மேலும் மெருகூட்ட, உரிய அணிகலன்களும் காலணிகளும் தேர்ந்தெடுத்து அணிவது முக்கியம். -\n\nபடம்: பிக்சாபே\n\nலாவண்யா வீரராகவன்\n\n>\n\nபெண்களுக்கு ஆடைத் தேர்வில் ஆர்வம் அதிகம். அவ்வப்போது ‘ஃபேஷன்’ மாறினாலும் உடல்வாகு, சரும நிறத்துக்கேற்ற ஆடை நிறங்களையும் துணி வகைகளையும் தேர்வு செய்வது அவசியம்.\n\nஅவ்வாறு தேர்வு செய்வது தோற்றம் தொடர்பான தயக்கத்தை உடைத்து தன்னம்பிக்கையையும் அதிகரிக்கலாம்.\n\nதற்போது சிவப்பு, பச்சை, மஞ்சள், நீலம் ஆகிய அடிப்படை நிறங்களைவிட, அவற்றின் சேர்க்கையில் உருவாகும் மாறுபட்ட நிறங்களைத் தேர்ந்தெடுத்து அணிவதில் இளையர்களுக்கு ஆர்வம் அதிகரித்துள்ளது.\n\nகுறிப்பாக, ஊதா, ‘டர்காய்ஸ்’ போன்ற ‘ஹூ’ (Hue) நிறங்கள், அன்றாடப் பயன்பாட்டுக்குச் சிறந்த தேர்வு. இவை பளிச்சென்ற தோற்றத்தைத் தருவதோடு ஒருவித உற்சாகத்தையும் தூண்டும்.\n\nசற்றே பருமனான உடல்வாகு கொண்டவர்களுக்கு ‘ஷேட்ஸ்’ எனும் கறுப்பு கலந்த அடர் நிறங்களும் மெலிந்த உடல்வாகு கொண்டவர்களுக்கு ‘டிண்ட்’ எனும் வெள்ளை கலந்த வெளிர் நிறங்களும் நல்ல தேர்வாக அமையும்.\n\n‘டோன்’ எனப்படும் சாம்பல் கலந்த கண்ணை உறுத்தாத நிறங்கள் எல்லா சரும நிறத்துக்கும் எல்லா உடல்வாகுக்கும் பொருந்தும். நிறங்களில் குழப்பம் ஏற்படுபவர்கள் விரைவில் தேர்வு செய்யவும் இவை ஏற்றவை.\n\nகல்லூரிக்கும் வேலைக்கும் செல்லும் இளம் பெண்களுக்கு, சிறந்த அன்றாடத் தேர்வு லாவெண்டர், பீச் உள்ளிட்ட அதீத வெளிர் தன்மை உடைய ‘பேஸ்டல்’  நிறங்கள். இவை நயமான, அதே சமயம் வசீகரமான தோற்றத்தை அளிக்கும்.\n\n‘மோனோக்ரோம்’ எனும் ஒரே வண்ணமுடைய உடைக்கும் அதனுடன் மாறுபட்ட எதிர் நிறத்துடன் கலந்து அணியவும் சிறந்த தேர்வு இவை. எவ்வகை நிறத்துக்கும் பொருத்தமாக இருப்பது இதன் கூடுதல் சிறப்பு. சேலை முதல் சட்டை வரை அனைத்து ஆடைகளையும் இந்த நிறங்களில் அணியலாம்.\n\nஇரவுநேர விழாக்கள், நண்பர்களுடன் பயணம் போன்ற துள்ளலான நிகழ்வுகளுக்கு ஏற்றவை ‘நியான்’ எனப்படும் அதீத பிரகாசத் தன்மை கொண்ட நிறங்கள். பொதுவாக ‘வெஸ்டர்ன்’ எனும் மேல்நாட்டு வகை ஆடைகளில் நியான் நிறங்கள் சிறந்த தேர்வு.\n\nநிறத் தேர்வுக்கு அடுத்து, கவனத்தில் கொள்ள வேண்டியவை, அந்த நிறத்துடன் பொருந்தும் மற்றொரு நிறம்.\n\n‘மோனோக்ரோம்’ எனப்படும் ஒரே வண்ணத்தில் ஆடை அணிவது அண்மைய ‘ஃபேஷன்’.\n\nஅடுத்த பிரபலமான தேர்வு ‘அனாலகஸ்’ (Analogous) எனும் ஒரே குடும்ப நிறங்களின் சேர்க்கை; நிறச் சக்கரத்தில் (Color Wheel) அடுத்தடுத்து இருக்கும் நிறங்களைச் சேர்த்து அணிவதாகும்.\n\nமஞ்சள், ஆரஞ்சு, சிவப்பு, ஊதா, நீளம், பச்சை ஆகிய வண்ணங்களில் ஏதேனும் ஒன்றை, அதற்கடுத்த வண்ணத்துடன் சேர்த்து அணிவது பிரபலமான தேர்வு.\n\nஇதன் உள் வகையாக, ஒரே நிறத்தின் அடர், வெளிர் வகைகளையும் கலந்து அணிவது ‘டோனல்’ எனப்படுகிறது. இவை ஆடை தொடங்கி, வீடு உள் அலங்காரம் வரை பிரபலமாக உள்ளது.\n\nநேரெதிர் நிறங்களைச் சேர்த்து அணியும் ‘காம்ப்ளிமென்டரி’ எனும் வகை சேர்க்கை, நீண்ட நாட்களாக பின்பற்றப்பட்டு வருகிறது. பொதுவாகக் கண்ணைப் பறிக்கும் வகையில் உடையணிய ஆசைப்படுபவர்களுக்கான தேர்வு இது. குறிப்பாக, உடையில் 75 விழுக்காடு ஒரு நிறமும் 25 விழுக்காடு மற்றொரு நிறமும் இருப்பது ஒரு சமநிலைத் தோற்றத்தை உருவாக்கும்.\n\nநிறச் சக்கரத்தில், சம அளவு இடைவெளியில் அமைத்த மூன்று நிறங்களின் கலவையை அணிவது ‘ட்ரையாடிக்’ எனப்படுவது. கவுன் போன்ற ஒரே உடையில் மூன்று நிறங்கள், கால் சட்டை, மேலாடை, ‘ஓவர் கோட்’ எனும் மேலங்கி ஆகிய மூன்றையும் மூன்று நிறங்களில் அணிவது, மேலாடை, கால்சட்டை, கைப்பை ஆகிய மூன்றும் மூன்று நிறங்களில் அமைவதும் இதே ‘ட்ரையாடிக்’ வகையில் சேரும். தனித்துவமாகத் தெரிய விரும்புபவர்களுக்கு இது சிறந்த தேர்வு.\n\nநீண்ட நாட்களாக பின்பற்றப்படும் மற்றொரு வகை ‘ஆக்ஸெண்ட்’ எனப்படும் வண்ண ஆடைகளை வெள்ளை அல்லது கறுப்புடன் கலந்து அணிவது. மிக நுட்பமான உடைத்தேர்வு கொண்டவர்கள் தவிர பெரும்பாலானோரிடம் அண்மையில் பிரபலமில்லாத சேர்க்கை வகை இ\n\nது\n\n.\n\nகுறிப்புச் சொற்கள்\n\nஆடை\n\nஉடை\n\nசேலை\n\nதேர்வு\n\nதொடர்புடைய செய்திகள்\n\n2023 தீபாவளி: நவீனயுக இளையர்களுக்கு ஆடை விருந்து\n\n29 Oct 2023\n\n-\n\n5:30 AM\n\nகுளிர்காலக் கூந்தல் பராமரிப்பு\n\n03 Jan 2024\n\n-\n\n5:30 AM\n\nபழமையில் புதுமை: அசத்தும் ஆடை வடிவமைப்பாளர்கள்\n\n03 Nov 2023\n\n-\n\n5:30 AM\n\nஆண்களுக்கான சருமப் பராமரிப்பு\n\n26 Jan 2024\n\n-\n\n5:45 AM", "images": [{"image_url": "https://cassette.sphdigital.com.sg/image/tamilmurasu/7d8e94147b6df9e4731afe1ee0cf4fe8d66fd623db7c389c6e5864073add95f0?w=825", "alt_text": "cba73648-3570-461b-9e66-a7a9d7aad1aa", "caption": "நிறங்களின் தேர்வை மேலும் மெருகூட்ட, உரிய அணிகலன்களும் காலணிகளும் தேர்ந்தெடுத்து அணிவது முக்கியம். - படம்: பிக்சாபே"}, {"image_url": "https://cassette.sphdigital.com.sg/image/tamilmurasu/e2ad3cbc7b8df9e19ceaba9f4922e08bca63fe08c2e54b654f2da5bdcc9c3777", "alt_text": "author", "caption": null}, {"image_url": "https://cassette.sphdigital.com.sg/image/tamilmurasu/bc396694294ff2a978d7d929a4d5aa9d5629425c59ddb816398e6e6728923c0c?w=235", "alt_text": "‘ஆரி’, ‘சம்கி’ வேலைப்பாடுகள் நிறைந்த நீளமான உடைகள்.", "caption": null}, {"image_url": "https://cassette.sphdigital.com.sg/image/tamilmurasu/aea09b87685f72e2d112fc37c2c551c276a7c85b8b06bfe6bfbaae8d10e94af2?w=235", "alt_text": "‘டீ ட்ரீ’ எண்ணெய், வேப்பிலை உள்ளிட்ட ‘எஸென்சியல்’ எண்ணெய் கலந்த தேங்காய் எண்ணெய்யைத் தடவி வருவது கூந்தலைப் பாதுகாக்கும்.", "caption": null}, {"image_url": "https://cassette.sphdigital.com.sg/image/tamilmurasu/d0095f8ca78c89510338fd2815b60c484a175c8b5c2f9f5819e6b078eddb25ce?w=235", "alt_text": "வடிவமைப்புத் துறையில் கால்பதித்திருக்கும் மது‌‌‌ஷா சாமி", "caption": null}, {"image_url": "https://cassette.sphdigital.com.sg/image/tamilmurasu/decadd2fecbb1529ded3df0d1a5f8a20f59df87d4e7bbdf82d5b28c0282896b0?w=235", "alt_text": "ஆண்களின் முகத்துக்கான  ‘ஃபேஸ் வாஷ்’களைப் பயன்படுத்த வேணடும். ", "caption": null}]}
{"article_url": "https://tamilmurasu.com.sg/community/story20240131-145206", "site_title": "சிங்கப்பூரில் தழைக்கும் பாரம்பரியக் கலைகள்", "publish_date": "2024-01-31", "content": "சிங்கப்பூரில் தழைக்கும் பாரம்பரியக் கலைகள்\n\n01 Feb 2024 - 5:00 am\n\n4\n\nmins read\n\nபாரம்பரியக் கலைகள் கற்கும் சிங்கப்பூர் இளையர்கள். -\n\nபடம்: களரி அகாடமி\n\nலாவண்யா வீரராகவன்\n\n>\n\nகொண்டாட்டங்கள், விளையாட்டுகள், கலைகள் நிறைந்தது தமிழர் மரபு.\n\nதெருக்கூத்து தொடங்கி கரகாட்டம், காவடியாட்டம், நையாண்டி மேளம், தப்பாட்டம், பறை இசை, மயிலாட்டம், ஒயிலாட்டம், கும்மி, பொய்க்கால் குதிரை என அப்பட்டியல் நீளும்.\n\nஇசை, நடன வடிவங்கள், கபடி, கில்லி உள்ளிட்ட விளையாட்டுகள், சிலம்பம், அடிமுறை, மல்லர் கம்பம், இளவட்டக்கல், உறியடி, வழுக்குமரம், வடமாடு ஆகிய வீர விளையாட்டுகளும் தமிழரின் அடையாளங்களைப் பறைசாற்றுபவை.\n\nஇந்நிலையில், பாரம்பரியக் கலைகளையும் விளையாட்டுகளையும் சிங்கப்பூரில் தழைக்க வைப்பதோடு, அவற்றை அடுத்த தலைமுறைக்குக் கொண்டுசேர்க்கும் பணியிலும் ஈடுபட்டுள்ளனர் இளையர்கள்.\n\nதற்காப்புக் கலைக்கு நிகழ்த்துக்கலை வடிவம் தரும் ஆசான் வேதகிரி\n\nகளரி அகாடமி நிறுவனர் வேதகிரி. -\n\nபடம்: வேதகிரி\n\nசிலம்பாட்டம், அடிமுறை, களரி ஆகியவற்றைப் பயிற்றுவிக்கும் ஆசான் வேதகிரி கோவிந்தசாமி, 44, அவை தம் வாழ்வுடன் ஒன்றிப்போனதாகவே கருதுகிறார்.\n\nசிறுவயதில் ‘நிஞ்சா’ உள்ளிட்ட சண்டைக் காட்சிகள் நிறைந்த படங்களை விரும்பிப் பார்த்த வேதகிரியின் ஆர்வத்தைக் கண்டு, பாரம்பரிய சண்டைக் கலையான சிலம்ப வகுப்புகளில் அவரைச் சேர்த்தார் அவருடைய தந்தை. தொடர்ந்து அதன் மீதான ஈடுபாடு வளரவே, அடிமுறை, களரி ஆகியவற்றையும் வேதகிரி கற்றுக்கொண்டார்.\n\nஇதனைத் தற்காப்புக்காக மட்டுமல்லாமல், இதற்குக் கலை வடிவம் கொடுத்து, இசை கோத்து, நாடகத்தில் இணைத்துச் செயல்படுத்துவது தம் விருப்பம் எனச் சொல்கிறார் வேதகிரி.\n\nஇந்திய மரபுடைமை நிலையம் உட்பட பல நிகழ்வுகளில் நடத்தப்பட்ட நாடகங்களுக்குச் சண்டைக் காட்சி அமைத்து, அதன் மூலம் பல இளையர்களை ஈர்த்த இவர், தற்போது 250க்கும் மேற்பட்ட மாணவர்களுக்குப் பயிற்சி அளித்து வருகிறார்.\n\nநான்கு வயது சிறுவர் முதல் 40 வயதுக்கும் மேற்பட்ட பெண்மணிகள் வரை பலதரப்பட்ட மாணவர்களுக்கு இவர் பயிற்சியளித்து வருகிறார்.\n\n“நம் பாரம்பரியக் கலைகள் சிங்கப்பூரில் உள்ள இளையர்கள் பலரையும் ஈர்த்துள்ளன. முன்பைவிட அவற்றின் மீதான ஆர்வமும் இது நம் அடையாளம் என்கிற உரிமையும் மேலோங்கி இருக்கின்றன. பலரும் அவற்றைக் கற்கவும் கற்பிக்கவும் முன்வருவதைப் பார்க்கிறேன். ஒரு பாரம்பரிய கலை வடிவத்தின் ஆசானாக, அதனை அடுத்த தலைமுறைக்குக் கொண்டுசேர்க்க கிடைத்துள்ள இந்த வாய்ப்பைப் பெரும்பேறாகக் கருதுகிறேன்,” என்றார் வேதகிரி.\n\nஇன்னும் பலரும் இதனைப் பெருமையாக நினைக்கவும் கற்கவும் வேண்டுமென ஊக்குவிக்கிறார் இவர்.\n\nநாடகத்தின் மூலம் ஈர்க்கப்பட்டு அடிமுறை, சிலம்பம் கற்ற புருஷோத்தமன்\n\nவேதகிரியிடம் பயின்று, கற்பிக்கவும் தொடங்கியிருக்கும் புருஷோத்தமன். -\n\nபடம்: வேதகிரி\n\nஆசான் வேதகிரியிடம் பயின்று, களரி, அடிமுறை கற்பிக்கும் ஆசானாகியுள்ள ராமதாஸ் புருஷோத்தமன், 27, நடிகராகும் ஆசையில் வலம் வந்தவர்.\n\nஇந்திய மரபுடைமை நிலையத்தில் நடந்த நாடகத்தில் நடிக்க வாய்ப்பு கிட்டியபோது, அதில் இடம்பெற்ற அடிமுறை சண்டைக் காட்சி மூலம் ஈர்க்கப்பட்ட புருஷோத்தமன், பின்னர் முறையாகப் பயிற்சிபெறத் தொடங்கினார்.\n\nநவீனப் பாடல், நடனம் போன்றவற்றைவிட, பாரம்பரியக் கலையைக் கற்று, பின்னர் பிறருக்கு அதைக் கற்பிப்பதால் தான் தனித்துவம் பெற்றவனாகத் தெரிவதாகச் சொல்கிறார் இவர்.\n\nஇக்காலச் சமூக ஊடகங்கள் இளையர்களைக் கலாசார அடையாளங்களைத் தேடி ஓட வைக்கின்றன என்றும் அதனால் பலர் இதனைக் கற்க முயல்வது மகிழ்ச்சி தருகிறது என்றும் புருஷோத்தமன் சொன்னார்.\n\nகற்றலைப் போலவே, கற்பித்தலும் ஒரு சிறந்த அனுபவம் எனக் கூறும் இவர், உடல் நெகிழ்வுத்தன்மை அதிகமாக உள்ள சிறுபிள்ளைகளுக்கு வேறு பாணியிலும், பெரியவர்களுக்கு வேறு பாணியிலும், முதியவர்களுக்கு முற்றிலும் வேறு விதங்களிலும் கற்பிப்பதாகச் சொல்கிறார்.\n\nதற்காப்புக் கலை கற்பதற்கு வயது ஒரு தடையாக இருக்கக்கூடாது. மனம் வைத்தால் யாரும் கற்கலாம் என ஊக்குவிக்கும் புருஷோத்தமன், பலர் இதனைக் கற்றுத் தமிழர் அடையாளத்தைத் தூக்கிப் பிடிக்க வேண்டும் என வேண்டுகோள் விடுக்கிறார்.\n\nவிடுதலையின் அடையாளம்: பறையாட்டக் கலைஞர் அக்‌‌ஷரா திரு\n\nபறையாட்டம் ஒரு சக்திவாய்ந்த சமூகக் கருவி என்கிறார் அக்‌‌ஷரா திரு. -\n\nபடம்: அக்‌‌ஷரா திரு\n\nபறையிசை, தமிழ்ச் சமூகத்தின் வாழ்வியலுடன் இணைந்துவிட்ட பேரடையாளம் என்கிறார் 35 வயதான பறையிசைக் கலைஞர் அக்‌‌ஷரா திரு.\n\nதமிழ்நாட்டின் காந்திகிராம பல்கலைக்கழகம் நடத்திய நாட்டுப்புறக்கலைப் பயிலரங்கில் கலந்துகொண்டபோது பறையிசை அறிமுகம் ஏற்பட்டு, பின் பிரபல பறையிசைக் கலைஞர் தஞ்சாவூர் ராஜ்குமாரிடம் அதனைக் கற்றதாகச் சொன்னார் திரு.\n\nஏழாண்டுகளுக்கு மேலாக பறையிசை கற்ற திரு, நாலாண்டுகளாக ‘டமரு சிங்கப்பூர்’ குழுவில் கற்பித்து வருகிறார்.\n\nபறை தரும் இடி முழக்கம் போன்ற சத்தத்தினால் ஈர்க்கப்பட்டதாகச் சொல்லும் இவர், ஆடலுக்கும் அடவுக்கும் சம முக்கியத்துவம் இருக்கும் ஒரே கலை பறையாட்டந்தான் என்கிறார்.\n\nபல சமூக சிக்கல்களைச் சந்தித்து, மீண்டெழுந்து தனித்து நிற்கும் பறையாட்டம், விடுதலைக்கும் சமூக, பாலின சமத்துவத்துக்கும் ஒற்றுமைக்கும் அடையாளம் என்று பெருமையாகச் சொல்கிறார் திரு.\n\nதபலா, மிருதங்கம் தொடங்கி எல்லாவித இசைக்கருவிகளைக் கற்கவும் தேர்ச்சி பெறவும் பல ஆண்டுகள் ஆகும். உணர்வுகளை வெளிப்படுத்தும் பறையைக் கற்க நிபுணத்துவமோ அதிக நேரமோ தேவையில்லை எனவும் திரு சுட்டிக்காட்டினார்.\n\nதமிழர் அடையாளம் என்பதைத் தாண்டி, சமூக ஒன்றிணைவை பறைசாற்றுவதாலும் மூளை, மனம், உடல் என அனைத்தையும் நேர்கோட்டில் இருத்தும் ஒரு சிறந்த பயிற்சியாக இருப்பதாலும் அடுத்த தலைமுறை பறையிசையைக் கண்டிப்பாகக் கற்க முயல வேண்டும் என்று  திரு வலியுறுத்துகிறார்.\n\nதமிழர் விளையாட்டை உலக அரங்கில் விளையாடும் முஹம்மது காலித்\n\nமாணவர்களைப் போட்டிக்குத் தயார் செய்யும் முஹம்மது காலித். -\n\nபடம்:  முஹம்மது காலித்\n\nதமிழக கிராமப்புறங்களில் விளையாடப்பட்டு, இன்று அனைத்துலக முக்கியத்துவம் பெற்ற விளையாட்டாக கபடி முன்னேறியுள்ளது பெருமை எனச் சொல்கிறார் முஹம்மது காலித், 29.\n\nபலதுறைக் கல்லூரியில் பயின்ற காலத்திலிருந்தே கபடி கற்று வரும் காலித், கடந்த ஏழாண்டுகளாக அதனைக் கற்பித்து வருகிறார். 13 முதல் 35 வயது வரையிலான பலருக்கும் இவர் கபடி பயிற்சி அளித்து வருகிறார்.\n\nகிரிக்கெட், கூடைப்பந்து, காற்பந்து போன்ற விளையாட்டுகள் பரவலாகப் புகழ் பெற்றிருந்தாலும், கபடி இன்றைய இளைய தலைமுறையினரின் ஆர்வத்தைத் தொடர்ந்து ஈர்க்கிறது என்கிறார் இவர்.\n\n“கபடியைப் பாதுகாத்து அடுத்த தலைமுறைக்குக் கடத்துவது மிகுந்த முக்கியத்துவம் வாய்ந்த ஒன்று. கபடி வளமான வரலாற்றையும் ஆழ்ந்த மரபையும் கொண்ட விளையாட்டு. இது மரபுகளுடனான தமிழரின் தொடர்பை உயிர்ப்புடன் வைத்திருக்கும்,” என்கிறார் காலித்.\n\nகடந்த காலத்தையும் நிகழ்காலத்தையும் எதிர்காலத்தையும் இணைக்கும் பாலமாக இருக்கும் கபடி, உடல் ஆற்றலையும் மனவலிமையையும் சேர்த்து வளர்க்கும் ஒரு விளையாட்டு என்று பெருமையுடன் சொல்கிறார் காலித்.\n\nகுறிப்புச் சொற்கள்\n\nகலை\n\nபாரம்பரியம்\n\nஇளையர்\n\nதொடர்புடைய செய்திகள்\n\nநூறு இந்தியப் பாரம்பரிய விளையாட்டுகளுடன் பொங்கல் விழா\n\n15 Jan 2024\n\n-\n\n5:35 AM\n\nஆடுபுலி ஆட்டம், ரங்கோலியுடன் களைகட்டிய ஆண்டிறுதிக் கொண்டாட்டம்\n\n02 Jan 2024\n\n-\n\n5:30 AM", "images": [{"image_url": "https://cassette.sphdigital.com.sg/image/tamilmurasu/7da671d7ecb7240afba887ad8b29e2cf074a28339733f9d4fd6c8cf482aea4ea?w=825", "alt_text": "a12c9779-4457-42c1-b950-8bab5eb23d15", "caption": "பாரம்பரியக் கலைகள் கற்கும் சிங்கப்பூர் இளையர்கள். - படம்: களரி அகாடமி"}, {"image_url": "https://cassette.sphdigital.com.sg/image/tamilmurasu/e2ad3cbc7b8df9e19ceaba9f4922e08bca63fe08c2e54b654f2da5bdcc9c3777", "alt_text": "author", "caption": null}, {"image_url": "https://cassette.sphdigital.com.sg/image/tamilmurasu/b96b9bb16a64505267cd80748df2852bed21a7171f54747e32a1c366d978c166?w=825", "alt_text": "களரி அகாடமி நிறுவனர் வேதகிரி.", "caption": "களரி அகாடமி நிறுவனர் வேதகிரி. - படம்: வேதகிரி"}, {"image_url": "https://cassette.sphdigital.com.sg/image/tamilmurasu/c7e125c512029ebea6ade4346c3875da0de04949b969af9166e401a4d4a385a8?w=825", "alt_text": "வேதகிரியிடம் பயின்று, கற்பிக்கவும் தொடங்கியிருக்கும் புருஷோத்தமன்.", "caption": "வேதகிரியிடம் பயின்று, கற்பிக்கவும் தொடங்கியிருக்கும் புருஷோத்தமன். - படம்: வேதகிரி"}, {"image_url": "https://cassette.sphdigital.com.sg/image/tamilmurasu/15253fe14a47f0126e77c2a5b5f8de93bff4c2d02ba6cbdc24c8565bfcd12a87?w=825", "alt_text": "பறையாட்டம் ஒரு சக்திவாய்ந்த சமூகக் கருவி என்கிறார் அக்‌‌ஷரா திரு.", "caption": "பறையாட்டம் ஒரு சக்திவாய்ந்த சமூகக் கருவி என்கிறார் அக்‌‌ஷரா திரு. - படம்: அக்‌‌ஷரா திரு"}, {"image_url": "https://cassette.sphdigital.com.sg/image/tamilmurasu/a480fb21caa077330ab7d03fde602fc5516207352ff73171e429cc5228716614?w=825", "alt_text": "மாணவர்களைப் போட்டிக்குத் தயார் செய்யும் முஹம்மது காலித்.", "caption": "மாணவர்களைப் போட்டிக்குத் தயார் செய்யும் முஹம்மது காலித். - படம்:  முஹம்மது காலித்"}, {"image_url": "https://cassette.sphdigital.com.sg/image/tamilmurasu/e8f53afbfe71d7392ab04a62d0f360043917d8d7e89b59c0ad4605f6b8753c66?w=235", "alt_text": "களைகட்டிய பொங்கல் விழா.", "caption": null}, {"image_url": "https://cassette.sphdigital.com.sg/image/tamilmurasu/3c9d324b8fe84f1d50c4a414afa62f6e067699fa1c5c2169e279b1d6ff203ef0?w=235", "alt_text": "வெளிநாட்டு ஊழியர்கள் பங்கேற்று மகிழ்ந்த நிகழ்ச்சிகள்.", "caption": null}]}
{"article_url": "https://tamilmurasu.com.sg/tamilnadu/story20240201-145312", "site_title": "இலங்கைத் தமிழர்களின் குடும்பங்களுக்கும் உரிமைத்தொகை திட்டம்: தமிழக அரசு அறிவிப்பு", "publish_date": "2024-02-01", "content": "இலங்கைத் தமிழர்களின் குடும்பங்களுக்கும் உரிமைத்தொகை திட்டம்: தமிழக அரசு அறிவிப்பு\n\n01 Feb 2024 - 1:19 am\n\n1\n\nmins read\n\nமண்டபம் பகுதி இலங்கை அகதிகள் முகாம். -\n\nகோப்புப்படம்: ஊடகம்\n\nசென்னை:\n\nதமிழக அரசு செயல்படுத்தி வரும் மகளிர் உரிமைத்தொகை திட்டத்தின் மூலம் இலங்கைத் தமிழர்களின் குடும்பங்களும் பயன்பெற உள்ளன.\n\nதமிழகத்தில் உள்ள குடும்பத் தலைவிகளுக்கு மாதம்தோறும் 1,000 ரூபாய் உரிமைத் தொகையாக வழங்கப்படும் என சட்டப்பேரவை தேர்தலின்போது திமுக வாக்குறுதி அளித்திருந்தது. அதன்படி கலைஞர் மகளிர் உரிமைத்தொகை திட்டம் செயல்படுத்தப்பட்டு வருகிறது.\n\nஇதன் மூலம் மாநிலம் முழுவதும் உள்ள ஒரு கோடியே 15 லட்சம் பெண்கள் உரிமைத்தொகை பெற்று பயனடைந்து வருகிறார்கள். இத்திட்டத்தின் கீழ் தங்களுக்கும் உரிமைத்தொகை வழங்கக் கோரி லட்சக்கணக்கானோர் விண்ணப்பித்துள்ளனர்.\n\nஇந்நிலையில் தமிழகத்தில் உள்ள முகாம்களில் வாழ்ந்து கொண்டிருக்கும் இலங்கை தமிழர்களுக்கும் உரிமைத் தொகை வழங்க தமிழக அரசு முன் வந்துள்ளது என இந்து தமிழ்  ஊடகம் தெரிவித்துள்ளது.\n\nதமிழகத்தில் தற்போது 29 மாவட்டங்களில் இலங்கைத் தமிழர்களுக்கான முகாம்கள் உள்ளன. அவற்றில் 19,487 இலங்கைத் தமிழர்கள் வாழ்ந்து வருகின்றனர்.\n\nஇனி இக்குடும்பங்களைச் சேர்ந்த குடும்பத் தலைவிகளுக்கும் உரிமைத்தொகை வழங்கப்படும் என தெரிய வந்துள்ளது. இதையடுத்து பயனாளிகளின் வங்கிக் கணக்கு உள்ளிட்ட விவரங்களை அதிகாரிகள் சேகரித்து வருகின்றனர்.\n\nநடப்பு பிப்ரவரி மாதத்திலேயே  பயனாளிகளுக்கு உரிமைத் தொகை வழங்கப்படும் என அரசு வட்டாரத் தகவல்கள் தெரிவிக்கின்றன.\n\nகுறிப்புச் சொற்கள்\n\nஅகதி\n\nதொடர்புடைய செய்திகள்\n\nஇலங்கை அகதிகளுக்காக 150 வீடுகள் தயார் நிலை\n\n25 Mar 2022\n\n-\n\n5:30 AM", "images": [{"image_url": "https://cassette.sphdigital.com.sg/image/tamilmurasu/05a2c5907af446cd6c192a905dce1f1b11cce17975bdef860c7d583b7244724e?w=825", "alt_text": "89636c88-eaf0-4aa8-be3a-422e6a0f373b", "caption": "மண்டபம் பகுதி இலங்கை அகதிகள் முகாம். - கோப்புப்படம்: ஊடகம்"}, {"image_url": "https://cassette.sphdigital.com.sg/image/tamilmurasu/bb84a17f5eaccf81167839ef3615ce8212dbdef3550f71fe3e5d19d7fc52534c?w=235", "alt_text": "பட்­டினிச் சாவுக்­குப் பயந்து 37 மணி நேரமாக உயி­ரைக் கையில் பிடித்­துக்­கொண்டு தனுஷ்­கோ­டிக்கு வந்­துள்­ள­தாகக் கூறியுள்ள இவர்கள் அனைவரும் யாழ்ப்பாணம், கொக்குபடையான் ஆகிய பகுதிகளைச் சேர்ந்தவர்களாவர். படம்: நியூ இந்தியன் எக்ஸ்பிரஸ்", "caption": null}]}
{"article_url": "https://tamilmurasu.com.sg/singapore/job-hopping-lost-bounce-2023-drops-back-2017-level", "site_title": "வேலை மாறும் போக்கு சென்ற ஆண்டு குறைந்தது", "publish_date": "2024-01-31", "content": "வேலை மாறும் போக்கு சென்ற ஆண்டு குறைந்தது\n\n31 Jan 2024 - 9:11 pm\n\n1\n\nmins read\n\nசென்ற ஆண்டு குறைவான ஊழியர்கள் வேலை மாறினர்.  -\n\nபடம்: ஸ்ட்ரெய்ட்ஸ் டைம்ஸ்\n\nஉள்ளூர் ஊழியர்களிடையே வேலை மாறும் போக்கு குறைந்துள்ளது. வேலை மாறியோர் விகிதம் ஆறு ஆண்டுகளில் சென்ற ஆண்டு ஆகக் குறைவாகப் பதிவானது.\n\n14.7 விழுக்காட்டினர் மட்டுமே கடந்த இரண்டு ஆண்டுகளில் வேலை மாறினர். 2017ஆம் ஆண்டுக்குப் பிறகு பதிவாகியிருக்கும் ஆகக் குறைவான விகிதம் இது.\n\nஇறுக்கமான தொழிலாளர் சந்தை இருந்தும், வலுவிழந்திருக்கும் பொருளியல் சூழல் காரணமாக, புதிய வேலை கிடைக்கும் சாத்தியம் குறைந்துள்ளது.\n\nவேலை மாற்றத்தில் ஏற்பட்ட சரிவு, அனைத்துத் தொழில்துறைகளிலும் அனைத்து வயதுப் பிரிவினரிடையிலும் காணமுடிந்ததாக மனிதவள அமைச்சின் கருத்தாய்வு ஒன்று குறிப்பிட்டது.\n\n25 வயதுக்கும் 29 வயதுக்கும் இடைப்பட்ட ஊழியர்கள் தொடர்ந்து அடிக்கடி முதலாளிகளை மாற்றினர்.\n\nஇந்தப் பிரிவினரில் கிட்டத்தட்ட 13.9 விழுக்காட்டினர் 2023 ஜூன் மாதம் வரையிலான 12 மாதங்களில் வேலை மாறியதாகத் தெரிவிக்கப்பட்டது.\n\nஒப்புநோக்க அந்தக் காலகட்டத்தில் ஐம்பது வயது மதிக்கத்தக்க ஊழியர்களில் 5.5 விழுக்காட்டினரும், அறுபது வயதுக்கும் மேற்பட்ட ஊழியர்களில் 3.7 விழுக்காட்டினரும் வேலை மாறினர்.\n\nசென்ற ஆண்டு வேலை மாறியவர்களின் எண்ணிக்கை அனைத்துத் தொழில்துறைகளிலும் இறங்கியது.\n\nஇருப்பினும், தகவல், தொடர்பு, நிர்வாக, உதவிச் சேவைகள் போன்ற துறைகளில் உள்ள ஊழியர்கள் மற்றவர்களைக் காட்டிலும் அதிகமாக வேலை மாறியதாகத் தெரிவிக்கப்பட்டது.\n\nகிட்டத்தட்ட ஐம்பது விழுக்காட்டு ஊழியர்கள் தங்களின் தற்போதைய வேலைகளில் குறைந்தது ஐந்தாண்டுகள் இருந்ததாகவும் கருத்தாய்வில் தெரியவந்தது.\n\nகுறிப்புச் சொற்கள்\n\nவேலை\n\nதொடர்புடைய செய்திகள்\n\nஉறுதியற்ற சூழலிலும் வேலை மாற விருப்பம்\n\n17 Jan 2024\n\n-\n\n8:07 PM", "images": [{"image_url": "https://cassette.sphdigital.com.sg/image/tamilmurasu/4b43e68f922aff9ff75bfa32ac18679ff8acd748c8525f75bccf1b4ea3441e6e?w=825", "alt_text": "9e14965b-482d-45de-a07e-8b69662fee47", "caption": "சென்ற ஆண்டு குறைவான ஊழியர்கள் வேலை மாறினர்.  - படம்: ஸ்ட்ரெய்ட்ஸ் டைம்ஸ்"}, {"image_url": "https://cassette.sphdigital.com.sg/image/tamilmurasu/726c001b2ec41e5bab3f7762e55b19176cadd2153683db036a131add46ef70a2?w=235", "alt_text": "லிங்க்ட்இன் தரவுகளின்படி ஆய்வில் பங்கேற்ற 1,000 தொழில் வல்லுநர்களில் 86 விழுக்காட்டினர் 2024ஆம் ஆண்டில் புதிய வேலைக்கு மாற எண்ணம் கொண்டுள்ளனர்.", "caption": null}]}
{"article_url": "https://tamilmurasu.com.sg/singapore/companies-without-flexi-work-arrangements-could-lose-out-talent", "site_title": "நீக்குப்போக்கு அற்ற வேலை ஏற்பாடுகள்: திறனாளர்களை இழக்கக்கூடும்", "publish_date": "2024-01-31", "content": "நீக்குப்போக்கு அற்ற வேலை ஏற்பாடுகள்: திறனாளர்களை இழக்கக்கூடும்\n\n31 Jan 2024 - 9:06 pm\n\n2\n\nmins read\n\nநீக்குப்போக்குடைய வேலை ஏற்பாடுகளை நடைமுறைப்படுத்தியுள்ள ‘ஏஷியஒன் ஆன்லைன்’ நிறுவனத்தைச் சுற்றிப் பார்த்தார் மனிதவள துணை அமைச்சர் கான் சியோ ஹவாங் (இடக்கோடி). -\n\nபடம்: ஸ்ட்ரெய்ட்ஸ் டைம்ஸ்\n\nநீக்குப்போக்குடைய வேலை ஏற்பாடுகளை நடைமுறைப்படுத்துவதில் முதலாளிகள் தயங்கலாம். ஆனால், அத்தகைய நீக்குப்போக்கு இல்லையெனில் திறனாளர்களை ஈர்க்க, தக்கவைத்துக் கொள்ள முடியாமல் போகலாம் என்ற பயம் அவர்களுக்கு உண்டு.\n\nநீக்குப்போக்குடைய வேலை ஏற்பாடுகள் தொடர்பான வழிகாட்டிகளை முத்தரப்புப் பணிக்குழு ஒன்று வரையறுத்து வருவதற்கு இடையே இந்த விவகாரத்தில் நிறுவனங்கள் கவனம் செலுத்தி வருகின்றன.\n\nஇவ்வாண்டின் பிற்பாதியில் வழிகாட்டிகள் நடப்புக்கு வரும்போது முதலாளிகள் அவற்றைப் பின்பற்றுவது கட்டாயமாக்கப்படும்.\n\n“இத்தகைய வேலை ஏற்பாடுகளால் உற்பத்தித்திறன் பாதிக்கப்படுவது குறித்து முதலாளிகள் சிலர் கவலை தெரிவித்துள்ளனர். ஏனெனில், ஒரு சில வேலைகளை வீட்டில் இருந்தபடி செய்ய முடியாது,” என்றார் மனிதவள துணை அமைச்சர் கான் சியோ ஹுவாங்.\n\nநீக்குப்போக்குடைய வேலை ஏற்பாடுகளை நடைமுறைப்படுத்தியுள்ள ‘ஏஷியஒன் ஆன்லைன்’ செய்தித்தள நிறுவனத்திற்கு ஜனவரி 31ஆம் தேதியன்று திருவாட்டி கான் சென்றிருந்தார்.\n\n11 உறுப்பினர்களைக் கொண்ட பணிக்குழுவுக்குத் தலைவராக இருக்கும் அவர், வெவ்வேறு வகையான நீக்குப்போக்குடைய வேலை ஏற்பாடுகளை முதலாளிகள் வரவேற்கவும் அவற்றின் தொடர்பில் புதுமை நிகழ்த்தவும் வாய்ப்புள்ளதாகத் தெரிவித்தார்.\n\nநீக்குப்போக்குடைய வேலை ஏற்பாடுகளால் தங்களின் வேலையில் ஊழியர்கள் கூடுதல் காலம் நீடிக்க முடிவதாக ஆய்வுகள் காட்டுகின்றன.\n\nநீக்குப்போக்கு இருப்பதால் வேலை செய்யும் ஊக்கமும் பிறப்பதாக ‘ஏஷியஒன் ஆன்லைன்’ பேச்சாளர் டான் தியாம் பெங் கூறினார். புதிய ஊழியர்களையும் நிறுவனம் ஈர்த்துள்ளதாக அவர் குறிப்பிட்டார்.\n\nவழிகாட்டிகள் வெளியிடப்படும்போது நீக்குப்போக்குடைய வேலை ஏற்பாடுகளைக் கோரும் செயல்முறை வழக்கமான ஒன்றாகக் கருதப்படும் என்று திருவாட்டி கான் தெரிவித்தார்.\n\nகுறிப்புச் சொற்கள்\n\nவேலையிடம்\n\nஊழியர்கள்\n\nமுதலாளி\n\nநிறுவனம்\n\nஉற்பத்தி\n\nதொடர்புடைய செய்திகள்\n\nஹலிமா: ஊழியரணியில் மகளிர் நீடிக்க நீக்குப்போக்கான வேலை நடைமுறை உதவும்\n\n05 Oct 2022\n\n-\n\n5:30 AM\n\nஉறுதியற்ற சூழலிலும் வேலை மாற விருப்பம்\n\n17 Jan 2024\n\n-\n\n8:07 PM", "images": [{"image_url": "https://cassette.sphdigital.com.sg/image/tamilmurasu/f1863018ab0446d298a61090a9ba398f02896cd92d3c3d56104c6b9c21c0763c?w=825", "alt_text": "f8b3ec8c-eef4-40d1-869c-8fb68d4428eb", "caption": "நீக்குப்போக்குடைய வேலை ஏற்பாடுகளை நடைமுறைப்படுத்தியுள்ள ‘ஏஷியஒன் ஆன்லைன்’ நிறுவனத்தைச் சுற்றிப் பார்த்தார் மனிதவள துணை அமைச்சர் கான் சியோ ஹவாங் (இடக்கோடி). - படம்: ஸ்ட்ரெய்ட்ஸ் டைம்ஸ்"}, {"image_url": "https://cassette.sphdigital.com.sg/image/tamilmurasu/74d3392c93adcf69b7e7dd43241bcff429aad0ff8f5694d533678f35c605a909?w=235", "alt_text": null, "caption": null}, {"image_url": "https://cassette.sphdigital.com.sg/image/tamilmurasu/726c001b2ec41e5bab3f7762e55b19176cadd2153683db036a131add46ef70a2?w=235", "alt_text": "லிங்க்ட்இன் தரவுகளின்படி ஆய்வில் பங்கேற்ற 1,000 தொழில் வல்லுநர்களில் 86 விழுக்காட்டினர் 2024ஆம் ஆண்டில் புதிய வேலைக்கு மாற எண்ணம் கொண்டுள்ளனர்.", "caption": null}]}
{"article_url": "https://tamilmurasu.com.sg/singapore/story20240131-145309", "site_title": "2023இல் 36 வேலையிட மரணங்கள்; 2022ஆம் ஆண்டைவிட 22% குறைவு", "publish_date": "2024-01-31", "content": "2023இல் 36 வேலையிட மரணங்கள்; 2022ஆம் ஆண்டைவிட 22% குறைவு\n\n31 Jan 2024 - 8:46 pm\n\n2\n\nmins read\n\n2023ஆம் ஆண்டில் வேலையிட மரணம் 100,000 ஊழியர்களுக்கு 0.99 என்ற விகிதத்தில் உள்ளதாக மனிதவள மூத்த துணை அமைச்சர் ஸாக்கி முகம்மது விளக்கினார். -\n\nபடம்: சாவ்பாவ்\n\nகடந்த 2023ஆம் ஆண்டில் 36 வேலையிட மரணங்கள் நிகழ்ந்துள்ளன.\n\nஇது 2022ஆம் ஆண்டில் ஏற்பட்ட 46 வேலையிட மரணங்களைவிட 21.7%  குறைவு என்று தெரிவிக்கப்பட்டுள்ளது.\n\nஒப்புநோக்க, 2021ஆம் ஆண்டு 37 வேலையிட மரணங்களும் 2020ஆம் ஆண்டில் 30 வேலையிட மரணங்களும் நிகழ்ந்ததாக கூறப்பட்டுள்ளது.\n\nஇதற்கு முந்தைய 2016ஆம் ஆண்டில் ஆக அதிகமாக 66 ஊழியர்கள் வேலையிடத்தில் இறந்துள்ளனர்.\n\n2022ஆம் ஆண்டில் வேலையிட மரணங்கள் அதிகமாக இருந்ததை அடுத்து பாதுகாப்பு விதிமீறல்களுக்கு அதிகரித்த தண்டனைகள் விதிக்கப்பட்டன. இதன் காரணமாக 2023ஆம் ஆண்டு வேலையிட மரணங்கள் குறைந்ததாக தெரிவிக்கப்படுகிறது.\n\n2022ஆம் ஆண்டு செப்டம்பர் மாதம், 2023ஆம் ஆண்டு மே மாதத்துக்கு இடையில் உயர் பாதுகாப்பு காலமாக வரையறுக்கப்பட்டு அதற்கென பல அமைப்புகளைக் கொண்ட பணிக்குழு அமைக்கப்பட்டது.\n\nஇந்தப் பணிக்குழு உயர் அபாயங்கள் உள்ள துறைகளில் பாதுகாப்பு நடைமுறைகளை வலுப்படுத்த பணிக்கப்பட்டது.\n\nஇதைத் தொடர்ந்து இவ்வாண்டு தலைமை நிர்வாகிகளுக்கு கட்டாய வேலையிடப் பாதுகாப்புப் பயிற்சி திட்டம் உள்பட வேறு பல திட்டங்களும் நடைமுறைப்படுத்தப்பட உள்ளன.\n\nசெய்தியாளர்களின் கேள்விகளுக்கு பதிலளித்த மனிதவள அமைச்சு 2023ஆம் ஆண்டின் வேலையிட மரணங்கள் தொடர்பான புள்ளிவிவரத்தை புதன்கிழமை (ஜனவரி 31) அன்று வெளியிட்டது.\n\nவேலையிடப் பாதுகாப்பு, சுகாதார புள்ளிவிவரத் தரவுகள் இனிவரும் மாதங்களில் வெளியிடப்படும் என்றும் தெரிவிக்கப்பட்டுள்ளது.\n\nஒட்டுமொத்தமாகப் பார்த்தால், 2023ஆம் ஆண்டில் வேலையிட மரணம் 100,000 ஊழியர்களுக்கு 0.99 என்ற விகிதத்தில் உள்ளதாக மனிதவள மூத்த துணை அமைச்சர் ஸாக்கி முகம்மது புதன்கிழமை (ஜனவரி 31) அன்று விளக்கினார்.\n\nகுறிப்புச் சொற்கள்\n\nவேலையிடம்\n\nதொடர்புடைய செய்திகள்\n\nமரணம் ஏற்படுத்திய பாதுகாப்புக் குறைபாடு: இருவருக்குச் சிறை\n\n08 Jan 2024\n\n-\n\n5:28 PM", "images": [{"image_url": "https://cassette.sphdigital.com.sg/image/tamilmurasu/7198cc04f914db3bee1c3b041b9234d97e13081422b6e4e2d8425b0a0bf55dc1?w=825", "alt_text": "f147d026-c6ec-4a78-abc1-44e3b99b5e02", "caption": "2023ஆம் ஆண்டில் வேலையிட மரணம் 100,000 ஊழியர்களுக்கு 0.99 என்ற விகிதத்தில் உள்ளதாக மனிதவள மூத்த துணை அமைச்சர் ஸாக்கி முகம்மது விளக்கினார். - படம்: சாவ்பாவ்"}, {"image_url": "https://cassette.sphdigital.com.sg/image/tamilmurasu/64f3f4d3521ea3611b8135b929b9a78243766d204bb1b12381118a2819b14606?w=235", "alt_text": "கடந்த ஆண்டு 46 வேலையிட மரணங்கள் நிகழ்ந்தது என மனிதவள அமைச்சு தெரிவித்தது.", "caption": null}]}
{"article_url": "https://tamilmurasu.com.sg/tamilnadu/story20240131-145308", "site_title": "குடியுரிமைத் திருத்த சட்டத்தை அனுமதிக்க மாட்டோம்: ஸ்டாலின்", "publish_date": "2024-01-31", "content": "குடியுரிமைத் திருத்த சட்டத்தை அனுமதிக்க மாட்டோம்: ஸ்டாலின்\n\n31 Jan 2024 - 8:45 pm\n\n2\n\nmins read\n\nமுதல்வர் மு.க.ஸ்டாலின். -\n\nபடம்: ஊடகம்\n\nசென்னை:\n\nமதநல்லிணக்கத்துக்கு எதிரான பாஜக அரசின் செயல்பாடுகளையும் அதற்குத் துணைபோகும் அதிமுகவின் நாடகங்களையும் நாட்டு மக்கள் பார்த்துக்கொண்டு இருப்பதாக முதல்வர் மு.க.ஸ்டாலின் விமர்சித்துள்ளார்.\n\nமேலும், தமிழகத்தில் குடியுரிமைத் திருத்தச் சட்டம் நடைமுறைப் படுத்தப்படுவதைத் திமுக அரசு ஒருபோதும் அனுமதிக்காது என்று அறிக்கை ஒன்றில் அவர் குறிப்பிட்டுள்ளார்.\n\n“அடுத்த ஏழு நாள்களில் மேற்கு வங்கம் மட்டுமல்லாது இந்தியா முழுவதும் குடியுரிமைத்  திருத்தச் சட்டம் (சிஏஏ) நடைமுறைப்படுத்தப்படும் என்று கூறியிருக்கிறார் பாஜகவைச் சேர்ந்த மத்திய இணையமைச்சர் ஒருவர்.\n\n“இலங்கைத் தமிழர்களுக்கும் இஸ்லாமியர்களுக்கும் எதிரான குடியுரிமைத் திருத்தச் சட்டத்தை நாடாளுமன்றத்தில் அதிமுக ஆதரித்து வாக்களித்ததுதான் இன்றுள்ள பிரச்சினைக்குக் காரணம்,” என்று முதல்வர் ஸ்டாலின் கூறியுள்ளார்.\n\nஅச்சமயம் திமுக எதிர்க்கட்சியாக இருந்தாலும் தோழமை இயக்கங்களுடன் இணைந்து மிகப் பெரிய அளவில் போராட்டங்களை நடத்தியதுடன், இரண்டு கோடிப் பேரிடம் கையெழுத்து பெற்று அதனை இந்திய அதிபருக்கு அனுப்பி வைத்தது என்று முதல்வர் குறிப்பிட்டுள்ளார்.\n\nபின்னர் 2021ல் திமுக ஆட்சிக்கு வந்த உடனேயே குடியுரிமைத் திருத்தச் சட்டத்தைத் திரும்பப் பெற வலியுறுத்தி சட்டமன்றத்தில் தீர்மானமே நிறைவேற்றப்பட்டதாக தெரிவித்துள்ள அவர், தமிழகத்தில் குடியுரிமைத் திருத்தச் சட்டம் நடைமுறைப்படுத்தப்படுவதைத் திமுக அரசு ஒருபோதும் அனுமதிக்காது என திட்டவட்டமாகத் தெரிவித்துள்ளார் என தமிழ் இந்து ஊடகச் செய்தி குறிப்பிடுகிறது.\n\nமுன்னதாக மத்திய துறைமுகம், கப்பல் போக்குவரத்து மற்றும் நீர்வழித் துறை இணை அமைச்சர் சாந்தனு தாக்குர் கோல்கத்தாவில் அளித்த பேட்டியில், குடியுரிமைத் திருத்தச் சட்டம் அடுத்த ஏழு நாள்களுக்குள் செயல்படுத்தப்படும் என்றும் இது தாம் அளிக்கும் உத்தரவாதம் என்றும் தெரிவித்திருந்தார்.\n\nஇதற்கிடையே, திமுக கூட்டணியில் இடம்பெற்றுள்ள அதன் தோழமைக் கட்சிகளும் குடி யுரிமை திருத்தச் சட்டத்துக்கு கடும் எதிர்ப்பை பதிவு செய்துள்ளன.\n\nகுறிப்புச் சொற்கள்\n\nமு.க.ஸ்டாலின்\n\nதொடர்புடைய செய்திகள்\n\n‘ஏழு நாளில் நாடு முழுவதும் குடியுரிமைத் திருத்தச் சட்டம் அமல்’\n\n30 Jan 2024\n\n-\n\n6:03 PM", "images": [{"image_url": "https://cassette.sphdigital.com.sg/image/tamilmurasu/1642737b7271d03a233a264b28a785c9a68fb2817db0c31f8949e97ddde0fa36?w=825", "alt_text": "505f8536-a209-475e-a213-bf0f5ea49a6e", "caption": "முதல்வர் மு.க.ஸ்டாலின். - படம்: ஊடகம்"}, {"image_url": "https://cassette.sphdigital.com.sg/image/tamilmurasu/d456ecd2e8396cec8570b1ca9744e2796c9b5d3697f57600ec685352e1309787?w=235", "alt_text": "மத்திய அமைச்சர் சாந்தனு தாகூர்.", "caption": null}]}
{"article_url": "https://tamilmurasu.com.sg/world/story20240131-145307", "site_title": "‘செங்கடல் நெருக்கடிநிலை இப்போதைக்கு முடிவுக்கு வருவதாகத் தெரியவில்லை’", "publish_date": "2024-01-31", "content": "‘செங்கடல் நெருக்கடிநிலை இப்போதைக்கு முடிவுக்கு வருவதாகத் தெரியவில்லை’\n\n31 Jan 2024 - 7:47 pm\n\n1\n\nmins read\n\nஹாபக்-லோய்ட் சரக்குக் கப்பல் -\n\nபடம்: ராய்ட்டர்ஸ்\n\nஹேம்பர்க்:\n\nகாஸா மீது இஸ்ரேல் நடத்தும் தாக்குதல்களைக் கண்டித்து அதற்குப் பதிலடி கொடுக்கும் வகையில் ஈரானின் ஆதரவைப் பெற்ற ஹூதிப் போராளிகள் செங்கடல் வழியாகச் செல்லும் சரக்குக் கப்பல்களைக் குறிவைத்து தாக்குதல்கள் நடத்துகின்றனர்.\n\nசெங்கடலில் ஏற்பட்டுள்ள இந்த நெருக்கடிநிலை இப்போதைக்கு முடிவுக்கு வருவதாகத் தெரியவில்லை என்று ஜெர்மனியின் ஹாபக்-லோய்ட் நிறுவனத்தின் தலைமை நிர்வாக அதிகாரி ரோல்ஃப் ஹேபன் ஜென்சன் ஜனவரி 31ஆம் தேதியன்று ஹேம்பர்க் நகரில் நடைபெற்ற செய்தியாளர் கூட்டத்தில் தெரிவித்தார்.\n\nசெங்கடல் நெருக்கடிநிலை எப்போது முடிவுக்கு வரும் எனத் தெரியவில்லை என்று அவர் கூறினார்.\n\nஆனால் செங்கடல் வழியாகச் செல்லும் சரக்குக் கப்பல்களைப் பாதுகாக்க அரசியல் ரீதியிலான ஒப்பந்தம் கையெழுத்திடப்பட்டு, தகுந்த நடவடிக்கைகள் எடுக்கப்பட்டால் நெருக்கடிநிலையை ஆறு மாதங்களுக்குள் முடிவுக்குக் கொண்டு வரும் சாத்தியம் இருப்பதாக திரு ஹேபன் தெரிவித்தார்.\n\nஹாபக்-லோய்ட் உலகிலேயே ஐந்தாவது ஆகப் பெரிய சரக்குக் கப்பல் நிறுவனம்.\n\nசெங்கடல் நெருக்கடிநிலை காரணமாக மற்ற நிறுவனங்களுக்குச் சொந்தமான சரக்குக் கப்பல்களைப் போலவே அதன் சரக்குக் கப்பல்களும் வேறு பயணப் பாதையைப் பயன்படுத்துகின்றன. சரக்குக் கப்பல்கள் சுவேஸ் கால்வாய் வழியாகச் செல்லாமல் ஆப்பிரிக்கக் கண்டத்தைச் சுற்றி செல்லும் நிலை ஏற்பட்டுள்ளது.\n\nஇதனால் பயண நேரம் கூடுவதுடன் செலவினமும் அதிகரித்துள்ளது.\n\nகுறிப்புச் சொற்கள்\n\nசெங்கடல்\n\nதொடர்புடைய செய்திகள்\n\nசெங்கடல்  நெருக்கடிநிலை: சிங்கப்பூரில் பணவீக்கம், உணவு விலை அதிகரிக்கலாம்\n\n30 Jan 2024\n\n-\n\n12:53 PM", "images": [{"image_url": "https://cassette.sphdigital.com.sg/image/tamilmurasu/736a573022855dc46b25402d266e7047200c1103c7e2ad2e9ae2add6c91ae0df?w=825", "alt_text": "884a4df6-c194-42a7-8645-e5cda22cab5f", "caption": "ஹாபக்-லோய்ட் சரக்குக் கப்பல் - படம்: ராய்ட்டர்ஸ்"}, {"image_url": "https://cassette.sphdigital.com.sg/image/tamilmurasu/1eda5a02aebe1674cb665aaab0be739c1440e45afd82cb2bae66b3fe0f613c7e?w=235", "alt_text": "தன்னால் முடிந்த வரை பொருள்களின் விலையை சீராக வைத்திருக்கப்போவதாக என்டியுசி ஃபேர்பிரைஸ் உறுதி அளித்துள்ளது.", "caption": null}]}
{"article_url": "https://tamilmurasu.com.sg/world/china-executes-couple-double-child-murder-shocked-nation", "site_title": "குழந்தைகளை 15வது மாடியிலிருந்து கீழே வீசிய தம்பதிக்கு மரண தண்டனை நிறைவேற்றப்பட்டது", "publish_date": "2024-01-31", "content": "குழந்தைகளை 15வது மாடியிலிருந்து கீழே வீசிய தம்பதிக்கு மரண தண்டனை நிறைவேற்றப்பட்டது\n\n31 Jan 2024 - 7:43 pm\n\n1\n\nmins read\n\nகாதலியுடன் சதித்திட்டம் தீட்டிக் குழந்தைகளைக் கீழே வீசிய தந்தைக்கு மரண தண்டனை நிறைவேற்றப்பட்டது. -\n\nபடம்: இணையம்\n\nபெய்ஜிங்:\n\nபிஞ்சுக் குழந்தைகளை, 15வது மாடியிலிருந்து சன்னல்வழியாகக் கீழே வீசிய தம்பதியருக்கு ஜனவரி 31ஆம் தேதியன்று மரண தண்டனை நிறைவேற்றப்பட்டது.\n\nநாட்டை அதிர்ச்சியில் உறையவைத்த சம்பவத்தில் 2 வயது பெண் குழந்தையையும் 1 வயது ஆண் குழந்தையையும் மரணம் விளைவிக்கும் வகையில் ஸாங் போ, யே செங்சென் இருவரும் சீனாவின் சோங்சிங் பகுதியிலுள்ள குடியிருப்புக் கட்டடம் ஒன்றிலிருந்து தூக்கி எறிந்தனர்.\n\nஇரு குழந்தைகளுக்கும் ஸாங்தான் தந்தை என்று கூறப்பட்டது. ஸாங்குக்குத் திருமணமாகி இரு குழந்தைகள் இருப்பதை அறியாமல் யே அவருடன் கள்ளத் தொடர்பு வைத்திருந்தார்.\n\nபின்னர், தங்களின் உறவுக்கு அந்தக் குழந்தைகள் முட்டுக்கட்டையாக இருக்கக்கூடும் எனக் கூறி அவர்களைக் கொல்லுமாறு ஸாங்கை, யே தூண்டினார்.\n\nகுழந்தைகளின் அம்மா வீட்டில் இல்லாத சமயம், ஸாங் 2020ஆம் ஆண்டு நவம்பர் மாதம் அந்தப் பிஞ்சுகளைச் சன்னல்வழியாகக் கீழே வீசினார்.\n\nஇரு குழந்தைகளின் மரணம் தற்செயலாக நடந்த ஒரு விபத்து என்று தம்பதியர் நாடகமாடினர்.\n\nஇருப்பினும், அவர்களின் சதித்திட்டத்தைக் கண்டறிந்த நீதிமன்றம் அவர்களுக்கு மரண தண்டனை விதித்தது.\n\nசீனாவில் ஆண்டுதோறும் ஆயிரக்கணக்கானோருக்கு மரண தண்டனை விதிக்கப்படுவதாகவும் நிறைவேற்றப்படுவதாகவும் கூறப்படுகிறது.\n\nஅனைத்துலக அளவில் ஆக அதிகமானோருக்கு மரண தண்டனையை நிறைவேற்றும் நாடு சீனா என்று மனித உரிமைக் குழு ‘அம்னஸ்டி இன்டர்நேஷனல்’ கணித்துள்ளது.\n\nகுறிப்புச் சொற்கள்\n\nகுழந்தைகள்\n\nகொடூரக் கொலை\n\nசீனா\n\nமரண தண்டனை\n\nகட்டடம்\n\nதொடர்புடைய செய்திகள்\n\nகுழந்தைக்காக நீதி கேட்டவரே நீதிக்கு முன்னால் நிறுத்தப்பட்டார்\n\n21 Dec 2023\n\n-\n\n2:36 PM\n\nஆண் குழந்தை பிறந்ததால் ஆத்திரமடைந்த தந்தையின் கொடூரச் செயல்\n\n16 Jan 2024\n\n-\n\n6:04 PM", "images": [{"image_url": "https://cassette.sphdigital.com.sg/image/tamilmurasu/bb68df0df523bcf7ee0a46f96cb2dfe27eccca723f7890ec411917bc44487fd1?w=825", "alt_text": "ef2aef68-1ced-43cf-ba1f-61a5bc91f9a8", "caption": "காதலியுடன் சதித்திட்டம் தீட்டிக் குழந்தைகளைக் கீழே வீசிய தந்தைக்கு மரண தண்டனை நிறைவேற்றப்பட்டது. - படம்: இணையம்"}, {"image_url": "https://cassette.sphdigital.com.sg/image/tamilmurasu/6e26852cae8d4e871b60dd26c977f8e60dde57ee59402a387db06f4ab07b4605?w=235", "alt_text": "தமது 3 வயது மருமகளைக் கொன்றதற்காக 47 வயது சாய்போல் விப்பாவுக்கு 20 ஆண்டு சிறைத் தண்டனை விதிக்கப்பட்டது.", "caption": null}, {"image_url": "https://cassette.sphdigital.com.sg/image/tamilmurasu/c6167a8d576a9eb8a137df46239fc67814a934d558cf881d9fde1113c62827d6?w=235", "alt_text": "சித்திரிப்பு:", "caption": null}]}
{"article_url": "https://tamilmurasu.com.sg/world/japan-quake-survivors-battling-unsanitary-conditions-no-running-water", "site_title": "நோட்டோ நிலநடுக்கம்: உயிர் பிழைத்தவர்கள் சுகாதாரமற்ற நிலையை எதிர்நோக்குகின்றனர்", "publish_date": "2024-01-31", "content": "நோட்டோ நிலநடுக்கம்: உயிர் பிழைத்தவர்கள் சுகாதாரமற்ற நிலையை எதிர்நோக்குகின்றனர்\n\n31 Jan 2024 - 7:42 pm\n\n2\n\nmins read\n\nநோட்டோ நிலநடுக்கத்தில் உயிர்பிழைத்தவர்களுக்காக உள்ளூர்வாசிகள் பொதுத் தண்ணீர்த் தொட்டியிலிருந்து போத்தல்களில் தண்ணீரை நிரப்புகின்றனர். -\n\nபடம்: ராய்ட்டர்ஸ்\n\nசூஸு, ஜப்பான்:\n\nஜப்பானின் கிழக்குக் கடலோரப் பகுதியை பெரிய அளவிலான நிலநடுக்கம் உலுக்கி ஒரு மாதமான நிலையில், உயிர் பிழைத்தவர்கள் கடுங்குளிருக்கும், தூய்மையற்ற நிலைகளுக்கும் எதிராகப் போராடி வருகின்றனர்.\n\nபத்தாயிரத்திற்கும் மேற்பட்ட வீடுகளில் தண்ணீர் இல்லை. நோட்டோ தீபகற்பத்தில் உள்ள சில பகுதிகளில் மேலும் இரண்டு மாதங்களுக்குத் தண்ணீர் இருக்காது என்று இஷிகாவா அரசாங்கம் கூறியிருக்கிறது.\n\nஅதனால், கூட்டம் அதிகமுள்ள மீட்பு நிலையங்களில் வசிப்போருக்குக் கூடுதல் பாதிப்பு ஏற்படலாம். அந்த நிலையங்களில் சுவாசத் தொற்றுநோய்களும் இரைப்பைக் குடலழற்சிச் சம்பவங்களும் ஏற்பட்டுள்ளதாக அதிகாரிகள் தெரிவித்தனர்.\n\n“இங்கு தண்ணீர் இல்லை. அதனால் எங்களால் எங்களது துணிகளைத் துவைக்கமுடியவில்லை, குளிக்க முடியவில்லை,” என்று சூஸு நகரில் தங்கியிருக்கும் 68 வயது யோஷியோ பின்சாக்கி கூறினார்.\n\nஅந்த 7.6 ரிக்டர் அளவிலான நிலடுக்கத்தில் 230க்கும் மேற்பட்டோர் மாண்டனர். எட்டு ஆண்டுகளில் ஜப்பானை உலுக்கிய ஆக மோசமான நிலநடுக்கம் அது.\n\nஅந்த நிலநடுக்கத்தில் 44,000 வீடுகள் சேதமுற்றன. 40,000 வீடுகளில் தண்ணீர் இல்லை. 13,000க்கும் அதிகமான குடியிருப்பாளர்கள் மீட்பு நிலையங்களில் தங்கியுள்ளதாக இஷிகாவா அரசாங்கம் கூறியது.\n\nஇஷிகாவா பகுதியில், அதிகாரிகள் மீட்பு நிலையங்களில் உள்ளவர்களுக்குச் சளிக்காய்ச்சல் தடுப்பூசியைப் போட உள்ளனர்.\n\nசூஸு பகுதியில் உள்ள தொடக்கப்பள்ளி ஒன்றில் ஜனவரி 30ஆம் தேதி பிற்பகலில் குழந்தைகள் ஊஞ்சல்களில் விளையாடிக்கொண்டிருந்தனர். உள்ளூர்வாசிகள் பொதுத் தண்ணீர்த் தொட்டி ஒன்றைச் சுற்றி கூடியிருந்ததைக் காணமுடிந்தது.\n\nமாலை நேரமானதும், குடியிருப்பாளர்கள் குளிப்பதற்காக ராணுவ வீரர்கள் தற்காலிகமாக அமைத்துவைத்திருந்த பொதுக் குளியலறையைச் சுற்றி நின்றதையும் காணமுடிந்ததாகத் தெரிவிக்கப்பட்டது.\n\nகுறிப்புச் சொற்கள்\n\nநிலநடுக்கம்\n\nதொடர்புடைய செய்திகள்\n\nஜப்பானின் நோட்டோ பகுதியில் அமெரிக்க ராணுவம் பணியில் அமர்த்தப்பட இருக்கிறது: தகவல்கள்\n\n16 Jan 2024\n\n-\n\n3:10 PM", "images": [{"image_url": "https://cassette.sphdigital.com.sg/image/tamilmurasu/47358d7f25ed0681b95b5838f83abab99eb293b843a90c3ddcd232c2b54ecdb2?w=825", "alt_text": "ee4037c5-e407-4d82-947e-566e5de64d18", "caption": "நோட்டோ நிலநடுக்கத்தில் உயிர்பிழைத்தவர்களுக்காக உள்ளூர்வாசிகள் பொதுத் தண்ணீர்த் தொட்டியிலிருந்து போத்தல்களில் தண்ணீரை நிரப்புகின்றனர். - படம்: ராய்ட்டர்ஸ்"}, {"image_url": "https://cassette.sphdigital.com.sg/image/tamilmurasu/ab4598840a63b8c740a5a646025c6c11a56c6f3837c303558c68d1b346466166?w=235", "alt_text": "ஜனவரி முதல் தேதி நேர்ந்த நிலநடுக்கத்தில் 220க்கும் மேற்பட்டோர் உயிர் இழந்திருப்பது உறுதிசெய்யப்பட்டுள்ளது.", "caption": null}]}
{"article_url": "https://tamilmurasu.com.sg/singapore/story20240131-145304", "site_title": "வரம்பை மீறி வாடகையை உயர்த்த முயன்றவருக்கு எதிராகத் தீர்ப்பு", "publish_date": "2024-01-31", "content": "வரம்பை மீறி வாடகையை உயர்த்த முயன்றவருக்கு எதிராகத் தீர்ப்பு\n\n31 Jan 2024 - 7:38 pm\n\n1\n\nmins read\n\nடேஷ் லிவிங் நிறுவனத்துக்குச் சாதகமாக ஜனவரி 30ஆம் தேதியன்று மூத்த நீதிபதி டான் சியோங் தாய் தீர்ப்பளித்தார். -\n\nபடம்: இணையம்\n\nநரேந்திரன் பிள்ளை\n\n>\n\nமெக்கென்சி சாலையில் அமைந்துள்ள ஆறு மாடி ஹோட்டலின் உரிமையாளர் அதற்கான வாடகையை ஒப்பந்தத்தில் குறிப்பிடப்பட்டிருந்த வரம்பைவிட அதிகமான தொகைக்கு உயர்த்த முயன்றார்.\n\nஇதை எதிர்த்து ஹோட்டலைக் குத்தகைக்கு எடுத்து நடத்திய டேஷ் லிவிங் நிறுவனம் வழக்கு தொடுத்தது.\n\nஇந்நிலையில், ஹோட்டல் உரிமையாளரும் கிம் சான் ரியால்ட்டி நிறுவனத்தின் இயக்குநருமான திரு ஹூன் கீ மெங்கிற்கு எதிராகத் தீர்ப்பு அளிக்கபட்டுள்ளது.\n\nஹோட்டலின் தற்போதைய  குத்தகைக்காலம்  இவ்வாண்டு ஜனவரி மாதம் 31ஆம் தேதியுடன் முடிவடைகிறது.\n\nஇந்நிலையில், குத்தகைக்காலத்தைப் புதுப்பிக்க திரு ஹூன் திட்டமிட்டார்.\n\nஅதற்கு மாத வாடகையாக டேஷ் லிவிங் நிறுவனம் $76,000 செலுத்த வேண்டும் என்று அவர் நிர்ணயித்தார்.\n\nஆனால் தற்போதை $45,000 மாத வாடகையைவிட 10 விழுக்காட்டுக்கு மேல்  உயர்த்தக்கூடாது என்று திரு ஹூனுக்கும் டேஷ் லிவிங் நிறுனத்துக்கும் இடையிலான ஒப்பந்தத்தில்  குறிப்பிடப்பட்டுள்ளது.\n\nஎனவே, டேஷ் லிவிங் நிறுவனத்துக்குச் சாதகமாக ஜனவரி 30ஆம் தேதியன்று மூத்த நீதிபதி டான் சியோங் தாய் தீர்ப்பளித்தார்.\n\nகுறிப்புச் சொற்கள்\n\nவழக்கு\n\nதொடர்புடைய செய்திகள்\n\n$92 மில்லியன் இழப்பீடு கோரும் யுஓபி வங்கி\n\n31 Jan 2024\n\n-\n\n3:09 PM", "images": [{"image_url": "https://cassette.sphdigital.com.sg/image/tamilmurasu/8792328825cae04f7ff0f465d639bf5a287ebcefcaaa768d4642a7940b2fed3a?w=825", "alt_text": "fd5b5398-f07d-41c7-835f-5500d963e613", "caption": "டேஷ் லிவிங் நிறுவனத்துக்குச் சாதகமாக ஜனவரி 30ஆம் தேதியன்று மூத்த நீதிபதி டான் சியோங் தாய் தீர்ப்பளித்தார். - படம்: இணையம்"}, {"image_url": "https://cassette.sphdigital.com.sg/image/tamilmurasu/6f269bccdbcde1685de9e94666084a55124b4e66caff9061beff379ab209b790", "alt_text": "author", "caption": null}, {"image_url": "https://cassette.sphdigital.com.sg/image/tamilmurasu/03e7239f970a0a6ab5725a20d9c6d087dea2dfe579d98812ae762f80e4a970ba?w=235", "alt_text": "செந்தோசா கோவ்வில் உள்ள மரினா கலெக்‌ஷன் கூட்டுரிமை வீடுகள்.", "caption": null}]}
{"article_url": "https://tamilmurasu.com.sg/india/story20240131-145303", "site_title": "இண்டியா கூட்டணியிலிருந்து விலகியது குறித்து நிதிஷ் குமார் விளக்கம்", "publish_date": "2024-01-31", "content": "இண்டியா கூட்டணியிலிருந்து விலகியது குறித்து நிதிஷ் குமார் விளக்கம்\n\n31 Jan 2024 - 7:21 pm\n\n1\n\nmins read\n\nபீகார் முதலமைச்சர் நிதிஷ் குமார். -\n\nபடம்: ஊடகம்\n\nபாட்னா:\n\nபாஜகவுக்கு எதிரான இண்டியா கூட்டணியை உருவாக்குவதில் முக்கியப் பங்கு வகித்த பீகாா் முதல்வா் நிதிஷ் குமாா், அந்தக் கூட்டணியிலிருந்து வெளியேறினார்.\n\nதற்போது பாஜகவுடன் கூட்டணி அமைத்து பீகாரின் முதல்வராக இருக்கிறார்.\n\nஇண்டியா கூட்டணியிலிருந்து விலகியது குறித்து அவர் செய்தியாளர்களிடம் விளக்கம் அளித்தார்.\n\n“தொகுதிப் பங்கீடு சிக்கல்தான் இண்டியா கூட்டணியிலிருந்து விலகியதற்கு முக்கிய காரணம்,” என்றார் நிதிஷ்.\n\n“கூட்டணிக்கு வேறு பெயரைத் தேர்வு செய்ய நான் வலியுறுத்தினேன். ஆனால் அவர்கள் இண்டியா என்ற பெயரைத் தான் முடிவு செய்தனர். கூட்டணியில் என் பேச்சை நிராகரித்தனர். என் பேச்சுக்கு மதிப்பளிக்கவில்லை,” என அவர் மேலும் கூறினார்.\n\n“எந்தக் கட்சி எத்தனை தொகுதிகளில் போட்டியிடும் என்பதை அவர்கள் இதுவரை முடிவு செய்யவில்லை. இதுபோன்ற சில முரண்பாடுகள் ஏற்பட்டதால் நான் கூட்டணியிலிருந்து வெளியேறினேன்,” எனக் கூறி கூட்டணியிலிருந்து விலகியதற்கான கேள்விகளுக்கு முற்றுப்புள்ளி வைத்தார்.\n\nஇந்நிலையில், காங்கிரஸ் மூத்த தலைவர் ராகுல் காந்தியின் இந்திய ஒற்றுமை நீதி நடைப்பயணம் பீகாருக்குள் நுழைந்தது.  புர்னியா பகுதியில் செவ்வாய்க்கிழமை நடைபெற்ற கூட்டத்தில், ராகுல் பேசும்போது, ‘‘பீகாரில் மக்களுக்கு சமூக நீதி அளிக்கும் பொறுப்பை இண்டியா கூட்டணி ஏற்றுள்ளது. இந்த அணிக்கு நிதிஷ்குமார் தேவையில்லை,” எனக் கூறி அவர் நிதிஷ் குமாரை சாடினார்.\n\nகுறிப்புச் சொற்கள்\n\nஇண்டியா\n\nநிதிஷ் குமார்\n\nராகுல் காந்தி\n\nதொடர்புடைய செய்திகள்\n\nபீகாருக்குள் நுழைந்தது ராகுல் காந்தியின் இந்திய ஒற்றுமை நீதி நடைப்பயணம்\n\n29 Jan 2024\n\n-\n\n4:56 PM\n\nபீகார் முதல்வர் பதவியிலிருந்து விலகினார் நிதிஷ் குமார்\n\n28 Jan 2024\n\n-\n\n4:33 PM", "images": [{"image_url": "https://cassette.sphdigital.com.sg/image/tamilmurasu/35bb3cff57a285df4ff1f304b263c513010c67f25c88355fa8e1a58a1f158a18?w=825", "alt_text": "c7426582-9d5f-4e86-bffe-1132172b8d0f", "caption": "பீகார் முதலமைச்சர் நிதிஷ் குமார். - படம்: ஊடகம்"}, {"image_url": "https://cassette.sphdigital.com.sg/image/tamilmurasu/479383893a3378c9aa1721d292ed103d295974606ffbdcad6f3dce35b02943cb?w=235", "alt_text": "படம்: ", "caption": null}, {"image_url": "https://cassette.sphdigital.com.sg/image/tamilmurasu/dabf4f977da538f6065237cf38367437c697bc8dbd25dbb04f0d054002d1ec78?w=235", "alt_text": "முதல்வர் நிதிஷ் குமார் (இடது) ஆளுநர் ராஜேந்திர அர்லேகரைச் சந்தித்து தனது பதவி விலகல் கடிதத்தை அளித்தார். ", "caption": null}]}
{"article_url": "https://tamilmurasu.com.sg/india/story20240131-145302", "site_title": "10 கோடிக்கும் அதிகமான பெண்கள் சுயமாக தொழில் செய்கின்றனர்: முர்மு", "publish_date": "2024-01-31", "content": "10 கோடிக்கும் அதிகமான பெண்கள் சுயமாக தொழில் செய்கின்றனர்: முர்மு\n\n31 Jan 2024 - 7:19 pm\n\n2\n\nmins read\n\nநாடாளுமன்றக் கூட்டுக் குழு கூட்டத்தில் உரையாற்றுவதற்காக குதிரைகள் பூட்டிய சாரட் வண்டியில் வந்தார் அதிபர் திரௌபதி முர்மு\n\nநாடாளுமன்றக் கூட்டுக் குழு கூட்டம் தொடங்குவதற்குமுன் தனக்கு அளிக்கப்பட்ட அணிவகுப்பு மரியாதையை ஏற்றுகொண்ட அதிபர் திரௌபதி முர்மு. -\n\nபடம்: இந்திய ஊடகம்\n\nபுதுடெல்லி:\n\nஆண்டின் முதல் கூட்டத்தொடரில் உரையாற்றுவதற்காக அதிபர் திரௌபதி முர்மு குதிரைகள் பூட்டிய சாரட் வண்டியில் குதிரைப்படை சூழ அழைத்து வரப்பட்டார்.\n\nநாடாளுமன்றத்தில் வைக்கப்பட்ட செங்கோலை ஏந்தியபடி அதிபருக்கு வரவேற்பு அளிக்கப்பட்டது. கூட்டுக்குழு கூட்டத்தில் கிட்டத்தட்ட 1.15 மணி நேரம் அவர் உரையாற்றினார். வியாழக்கிழமை இடைக்கால வரவு- செலவு கணக்குத் தாக்கல் செய்யப்பட உள்ள நிலையில் நாடாளுமன்றக் கூட்டத்தொடர் புதன்கிழமை கூடியது.\n\nபுதிய நாடாளுமன்றக் கட்டடத்தில் முதல்முறையாக அதிபர் திரௌபதி முர்மு உரையாற்றினார் என்பது குறிப்பிடத்தக்கது.\n\n“புதிய நாடாளுமன்றக் கட்டடத்தில் இது எனது முதல் உரை. “இந்தப் புதிய நாடாளுமன்றக் கட்டடம் ஒரே பாரதம் உன்னத பாரதம் என்னும் சாராம்சத்தை அடிப்படையாக கொண்டது,” எனக் கூறி தன் உரையைத் தொடங்கினார் முர்மு.\n\n“இக்கட்டடத்தில் ஆக்கபூர்வமான விவாதங்கள் நடைபெறும் என நான் நம்புகிறேன்,” என்றார்.\n\n“இந்தியாவின் மாதாந்திர சராசரி ஜிஎஸ்டி வரி வருவாய் ரூ.1.40 லட்சம் கோடியை கடந்துள்ளது. ஜிஎஸ்டி வரி மூலம் ஒரே நாடு, ஒரே வரி சட்டம் கிடைத்தது.\n\n“நமது அந்நியச் செலவாணி கையிருப்பு 600 கோடி டாலராக அதிகரித்துள்ளது. உலகிலேயே கைப்பேசி தயாரிப்பில் முன்னணி நாடாக இந்தியா திகழ்கிறது. இந்தியாவின் பாதுகாப்புத் தளவாட ஏற்றுமதி ரூபாய் ஒரு லட்சம் கோடியாக அதிகரித்துள்ளது.\n\n“ஏழைகளுக்கு இலவச உணவு தானியங்கள் வழங்கப்பட்டுள்ளன.\n\n“உதான் திட்டத்தின் மூலம் ஏழைகள் மற்றும் நடுத்தர வர்க்கத்தினருக்கு குறைந்த விலையில் விமான நுழைவுச் சீட்டு.\n\n10 கோடிக்கும் அதிகமான பெண்கள் சுயமாக தொழில் செய்து வருகின்றனர்.\n\n“கடந்த சில ஆண்டுகளில் நாடு, மிகச்சிறந்த உள்கட்டமைப்பு வசதிகளை உருவாக்கி உள்ளது.\nநாடு முழுவதும் அதிவேகமாக செல்லக்கூடிய வந்தே பாரத் ரயில்கள் இயக்கப்படுகின்றன.\n\n“10 ஆண்டுகளுக்கு முன்பு இரட்டை இலக்கத்தில் இருந்த விலைவாசி உயர்வு, தற்போது ஒற்றை இலக்கத்தில் உள்ளது.\n\n“வீடுகளுக்கு குடிநீர் இணைப்பு வழங்கும் ஜல்ஜீவன் திட்டத்திற்கு 4 லட்சம் கோடி ரூபாய் செலவழிக்கப்பட்டுள்ளது. பிரதமர் மக்கள் மருந்தகத்தின் மூலம், புற்றுநோய் உள்ளிட்ட நோய்களுக்கும் குறைந்த விலையில் மருந்து விற்பனை செய்யப்படுகிறது,” என மத்திய அரசு செயல்படுத்திய திட்டங்களை அவர் பட்டியலிட்டார்.\n\nகுறிப்புச் சொற்கள்\n\nஇந்தியா\n\nஅதிபர் திரவுபதி முர்மு\n\nவரவுசெலவுத் திட்டம்\n\nநாடாளுமன்றம்\n\nதொடர்புடைய செய்திகள்\n\nஇந்தியாவின் 75வது குடியரசு தின விழா: டெல்லியில் தேசியக் கொடியேற்றினார் அதிபர் திரெளபதி முர்மு\n\n26 Jan 2024\n\n-\n\n7:38 PM", "images": [{"image_url": "https://cassette.sphdigital.com.sg/image/tamilmurasu/f76855969dad1c0397a05905ed04360c5f7b6d787f4e333c10ca79bc54125c1d?w=825", "alt_text": "5e9a379c-70fa-4284-a38b-548ada8047c5", "caption": "நாடாளுமன்றக் கூட்டுக் குழு கூட்டம் தொடங்குவதற்குமுன் தனக்கு அளிக்கப்பட்ட அணிவகுப்பு மரியாதையை ஏற்றுகொண்ட அதிபர் திரௌபதி முர்மு. - படம்: இந்திய ஊடகம்"}, {"image_url": "https://cassette.sphdigital.com.sg/image/tamilmurasu/05aefd28832c336d896a354af82ccf55fa01e7d83282d5a6c2d94811ee7cd971?w=235", "alt_text": "ஜனவரி 26ஆம் தேதி புதுடெல்லியில் நடைபெற்ற இந்தியாவின் 75வது குடியரசு தினக் கொண்டாட்டத்துக்குச் சிறப்பு விருந்தினராக அழைக்கப்பட்டிருக்கும் பிரான்ஸ் அதிபர் இமானுவல் மெக்ரோனை வரவேற்று அழைத்துச் செல்கின்றனர் இந்திய அதிபர் திரெளபதி முர்மு, இந்தியப் பிரதமர் நரேந்திர மோடி. ", "caption": null}]}
{"article_url": "https://tamilmurasu.com.sg/singapore/story20240131-145301", "site_title": "மலேசியாவின் புதிய மாமன்னருக்கு வாழ்த்துகளைத் தெரிவித்துக்கொண்ட சிங்கப்பூர் தலைவர்கள்", "publish_date": "2024-01-31", "content": "மலேசியாவின் புதிய மாமன்னருக்கு வாழ்த்துகளைத் தெரிவித்துக்கொண்ட சிங்கப்பூர் தலைவர்கள்\n\n31 Jan 2024 - 7:04 pm\n\n2\n\nmins read\n\nமாமன்னர் இப்ராகிம் இஸ்கந்தரின் (நடுவில்) வழிகாட்டுதலின் பேரில் மலேசியா புதிய உச்சங்களை எட்டும் என்பதில் மிகுந்த நம்பிக்கை கொண்டிருப்பதாக அதிபர் தர்மன் கூறினார். -\n\nபடம்: ஸ்ட்ரெய்ட்ஸ் டைம்ஸ்\n\nநரேந்திரன் பிள்ளை\n\n>\n\nமலேசியாவின் 17வது மாமன்னராக ஜனவரி 31ஆம் தேதியன்று அரியணை ஏறிய ஜோகூர் மன்னர்  இப்ராகிம் இஸ்கந்தருக்கு அதிபர் தர்மன் சண்முகரத்னமும் பிரதமர் லீ சியன் லூங்கும் வாழ்த்துகளைத் தெரிவித்துக்கொண்டனர்.\n\nமாமன்னர் இப்ராகிமின் வழிகாட்டுதலின் பேரில் மலேசியா புதிய உச்சங்களை எட்டும் என்பதில் மிகுந்த நம்பிக்கை கொண்டிருப்பதாக அதிபர் தர்மன் கூறினார்.\n\n“இருநாட்டு மக்களுக்கிடையே இருக்கும் மிக நெருக்கமான உறவை அடித்தளமாகக் கொண்டு மலேசியாவுக்கும் சிங்கப்பூருக்கும் இடையே வலுவான நல்லுறவு இருந்து வருகிறது. அத்துடன் இருநாடுகளின் அரசாங்கங்களிடையே மிக வலுவான ஒத்துழைப்பும் நீண்டகால வர்த்தக உறவும் நீடித்து வருகின்றன.\n\n“இருநாட்டு மக்களின் நன்மைக்காகவும் அவர்கள் பலனடையும் இந்த நல்லுறவு தொடர மாமன்னருடன் இணைந்து செயல்பட ஆவலுடன் இருக்கிறேன்,” என்று அதிபர் தர்மன் தமது கடிதத்தில் தெரிவித்தார்.\n\nசிங்கப்பூருக்கு அதிகாரபூர்வப் பயணம் மேற்கொள்ளமாறு மாமன்னர் இப்ராகிமுக்கு அதிபர் தர்மன் அழைப்பு விடுத்துள்ளார்.\n\nமாமன்னர் இப்ராகிமுக்கு பிரதமர் லீ சியன் லூங்கும் தனிப்பட்ட முறையில் கடிதம் எழுதினார்.\n\n“ஒருங்கிணைந்த, முன்னோக்கிச் செல்லும் மலேசியாவை உருவாக்க இலக்கு கொண்டிருக்கிறீர்கள். இது மலேசியாவின் அடுத்த கட்ட மேம்பாட்டுக்கு நன்மை பயக்கும்,” என்று திரு லீ தமது கடிதத்தில் குறிப்பிட்டார்.\n\nஉலகளாவிய நிலையில் நிலையற்றத்தன்மை அதிகரித்து வரும் வேளையில், சிங்கப்பூருக்கும் மலேசியாவுக்கும் இடையிலான பங்காளித்துவம் மிகவும் முக்கியம் என்றார் பிரதமர் லீ.\n\nஅப்போதுதான் இருநாட்டு மக்களின் செழுமை, பாதுகாப்பு தொடரும் என்றார் அவர்.\n\nஇரு அண்டை நாடுகளின் உறவு பன்முகத்தன்மையுடையது என்றும் அனைத்துச் சவால்களையும் சமாளிக்கக்கூடியது என்றும் கூறிய பிரதமர் லீ, மாமன்னர் இப்ராகிமின் ஆட்சிக்காலத்தில் மலேசியாவுடனான நட்புறவையும் ஒத்துழைப்பையும் வலுப்படுத்த சிங்கப்பூர் ஆவலுடன் இருப்பதாகத் தெரிவித்தார்.\n\nகுறிப்புச் சொற்கள்\n\nமலேசியா\n\nசிங்கப்பூர்\n\nதொடர்புடைய செய்திகள்\n\nமலேசியாவின் 17வது மாமன்னரானார் ஜோகூர் சுல்தான் இப்ராகிம்\n\n31 Jan 2024\n\n-\n\n12:43 PM", "images": [{"image_url": "https://cassette.sphdigital.com.sg/image/tamilmurasu/7fc15b4b921940deb794ec0b677cf4c3f3c2a85344d912579cf358ed78dc51a2?w=825", "alt_text": "b7b0cbda-b38d-468b-82fd-3a7dc6367bbf", "caption": "மாமன்னர் இப்ராகிம் இஸ்கந்தரின் (நடுவில்) வழிகாட்டுதலின் பேரில் மலேசியா புதிய உச்சங்களை எட்டும் என்பதில் மிகுந்த நம்பிக்கை கொண்டிருப்பதாக அதிபர் தர்மன் கூறினார். - படம்: ஸ்ட்ரெய்ட்ஸ் டைம்ஸ்"}, {"image_url": "https://cassette.sphdigital.com.sg/image/tamilmurasu/6f269bccdbcde1685de9e94666084a55124b4e66caff9061beff379ab209b790", "alt_text": "author", "caption": null}, {"image_url": "https://cassette.sphdigital.com.sg/image/tamilmurasu/7fc15b4b921940deb794ec0b677cf4c3f3c2a85344d912579cf358ed78dc51a2?w=235", "alt_text": "மலேசிய மாமன்னர் இப்ராகிம் இஸ்கந்தர் (நடுவில்)", "caption": null}]}
{"article_url": "https://tamilmurasu.com.sg/singapore/story20240131-145300", "site_title": "சட்டவிரோத பணப் பரிவர்த்தனை: சந்தேக நபர் மீது 11 புதிய குற்றச்சாட்டுகள்", "publish_date": "2024-01-31", "content": "சட்டவிரோத பணப் பரிவர்த்தனை: சந்தேக நபர் மீது 11 புதிய குற்றச்சாட்டுகள்\n\n31 Jan 2024 - 7:03 pm\n\n1\n\nmins read\n\nபடம். -\n\nதமிழ் முரசு\n\nகள்ளப் பணத்தை நல்ல பணமாக மாற்றும் வழக்கு விசாரணையில் குற்றம் சாட்டப்பட்டுள்ள வான் ஷியுமிங் என்பவர் மீது புதன்கிழமை (ஜனவரி 31) அன்று மேலும் 11 குற்றச்சாட்டுகள் சுமத்தப்பட்டுள்ளன.\n\nயுஓபி கே ஹியன் நிறுவனத்திடம் ஆவணங்கள் சமர்ப்பிக்கும் விவகாரத்தில் வாங், ஸியாமென் மிங்ஸின் கேரண்டி, ஸியாமென் யேதியன் டிரேடிங், ஸியாமென் லிகாங்ஹாங் டிரேடிங் ஆகிய நிறுவனங்களில் இருந்து போலியான நிதி தொடர்பான ஆவணங்கள் சமர்ப்பித்ததாக வாங் மீது குற்றம் சாட்டப்பட்டுள்ளது.\n\nஅந்த நிதி ஆவணங்கள் 2015ஆம் ஆண்டிலிருந்து 2021ஆம் ஆண்டு வரையிலானவை.\n\nஅந்த ஆவணங்களில் எந்தெந்த வாசகங்கள் பொய்யானைவை என்ற விளக்கம் அளிக்கப்படவில்லை.\n\nகுற்றச்சாட்டுகளில் வாங் துருக்கிய குடிமகன் என்று கூறப்படும் நிலையில் அவர் மீது தற்பொழுது 16 குற்றச்சாட்டுகள் உள்ளன.\n\nவாங் மீது மேற்கொண்டு குற்றச்சாட்டுகள் சுமத்தப்படுமா என அவரது வழக்கறிஞர் அரசு காவல் துறை அதிகாரியைக் கேட்டபோது அது குறித்து தம்மிடம் எவ்விதத் தகவலும் இல்லை என்று காவல் துறை அதிகாரி பதிலளித்தார்.\n\nகுறிப்புச் சொற்கள்\n\nகள்ளப்பணம்\n\nதொடர்புடைய செய்திகள்\n\nசட்டவிரோத பணப் பரிவர்த்தனை: சந்தேக நபர் மீது கூடுதல் குற்றச்சாட்டுகள்\n\n31 Jan 2024\n\n-\n\n4:23 PM", "images": [{"image_url": "https://cassette.sphdigital.com.sg/image/tamilmurasu/6ea33c258c29d0dcf712704a5fa10ee99ce500b6650cf6f0ab178f2f4d34e1a5?w=825", "alt_text": "5f6eceb3-7c71-4855-9017-6f19e52226a4", "caption": "படம். - தமிழ் முரசு"}, {"image_url": "https://cassette.sphdigital.com.sg/image/tamilmurasu/3ff9deaecd566728f63ff9c103d6247a3a0d13d4fef1b7116dc50b09729abfc3?w=235", "alt_text": "சு வென்கியாங்.", "caption": null}]}
{"article_url": "https://tamilmurasu.com.sg/singapore/story20240131-145299", "site_title": "ஹமாஸ் சுரங்கப் பாதைகளில் நீரை நிரப்பும் இஸ்ரேல்", "publish_date": "2024-01-31", "content": "ஹமாஸ் சுரங்கப் பாதைகளில் நீரை நிரப்பும் இஸ்ரேல்\n\n31 Jan 2024 - 7:01 pm\n\n2\n\nmins read\n\nமற்றொரு பக்கம் அமைதி முயற்சிகள் தீவிரம்\n\nஇஸ்ரேலிலிருந்து பிணைக் கைதிகளை பிடித்து வைத்துள்ள ஹமாஸ் இயக்கம் காஸாவில் உள்ள விரிவான சுரங்கப் பாதைகளில் அடைத்து வைத்திருப்பதாக இஸ்ரேலிய ராணுவம் தெரிவித்துள்ளது. -\n\nபடம்: ராய்ட்டர்ஸ்\n\nஜெருசலம்:\n\nஒருபக்கம் நான்கு மாதமாக இஸ்ரேல், ஹமாஸ் இயக்கத்துக்கு எதிராக தொடரும் போரை எவ்வாறு முடிவுக்குக் கொண்டு வரலாம் என சமரச பேச்சுவார்த்தையில் ஈடுபட்டு வருபவர்கள் யோசித்து வருகின்றனர்.\n\nமறுபக்கம், இஸ்ரேலிய ராணுவம் தனது நாட்டைத் தாக்கப் பயன்படுத்திய ஹமாஸ் இயக்கத்தின் விரிவான சுரங்கப் பாதை கட்டமைப்பை செயலிழக்கச் செய்ய அவற்றில் தண்ணீரை நிரப்பி வெள்ளப் பெருக்கெடுத்து ஓட வைக்கப்போவதாக அறிவித்துள்ளது.\n\nதெற்கு காஸாவில் உள்ள கான் யூனிஸ் நகரம் போரின் மையப் பகுதியாக விளங்குகிறது. அங்கு மேற்கொள்ளப்பட்ட குண்டுவீச்சுத் தாக்குதலால் அந்த நகரமே இடிந்த கட்டடங்கள் நிறைந்த வீணான பகுதியாக இருப்பதாக தெரிவிக்கப்படுகிறது.\n\nஹமாஸின் சுரங்கப் பாதைக் கட்டமைப்பை நகரம் என்று வர்ணிக்கும் இஸ்ரேலிய ராணுவம், அங்கு நீரை நிரப்பும் நடவடிக்கையை மேற்கொண்டுள்ளதாக கூறுகிறது.\n\n“இது விரிவாக அமைக்கப்பட்டு இருக்கும் சுரங்கப் பாதை கட்டமைப்பை செயலிழக்கச் செய்யும் ராணுவத்தின் பல உத்திகளில் ஒன்று,”  என்று அந்நாட்டு ராணுவம் அறிக்கை ஒன்றில் தெரிவித்துள்ளது.\n\nகடந்த அக்டோபர் மாதம் இந்தப் போர் தொடங்கியபோது 500 கிலோமீட்டர் பரப்பளவில் 1,300 சுரங்கப் பாதைகள் இருந்ததாக வெஸ்ட் பாயிண்ட் என்ற அமெரிக்க ராணுவப் பயிற்சிக் கழகம் ஆய்வு ஒன்றில் தெரிவித்தது.\n\nஇஸ்ரேலின் தெற்குப் பகுதியில் ஹமாஸ் இயக்கம் அக்டோபர் மாதம் 7ஆம் தேதி தாக்குதல் நடத்தியதைத் தொடர்ந்து இஸ்ரேலிய ராணுவம், ஹமாஸ் சுரங்கப் பாதைகளை அழிக்க உறுதி கூறியது.\n\nஹமாஸ் நடத்திய அந்தத் தாக்குதலில் 1,140 பேர் கொல்லப்பட்டனர் என்று ஏஎஃப்பி செய்தித் தகவல் தெரிவிக்கிறது.\n\nமேலும், ஏறக்குறைய 250 பேர் பிணைக் கைதிகளாகவும் பிடித்து வைக்கப்பட்டனர். இவர்களில் இன்னமும் 132 பேர் பிணைக் கைதிகளாக உள்ள நிலையில் பிணைக் கைதிகளில் குறைந்தது 28 பேர் கொல்லப்பட்டுள்ளதாகவும் கூறப்படுகிறது.\n\nஹமாஸ் நடத்திய தாக்குதலுக்குப் பதிலடி கொடுக்கும் விதமாக இஸ்ரேல் ஆகாய, தரை, கடல் தாக்குதல் என போர் தொடுத்துள்ள நிலையில் காஸாவில், சிறார், பெண்கள் உள்பட குறைந்தது 26,751 பேர் கொல்லப்பட்டுள்ளதாகவும் அந்தப் பகுதியில் உள்ள சுகாதார அமைச்சு கூறுகிறது.\n\nஇந்நிலையில், புதன்கிழமை (ஜனவரி 31) அன்று இஸ்ரேலிய ராணுவம் வடக்கு, தெற்கு காஸா பகுதியை தாக்கியதாக செய்தித் தகவல்கள் கூறுகின்றன.\n\nமற்றொரு நிலவரத்தில் ஹமாஸ் இயக்கம் புதிய அமைதித் திட்டம் ஒன்றை தான் பரிசீலித்து வருவதாகத் தெரிவித்துள்ளது. அந்தத் திட்டத்தில் போர்நிறுத்தம், பிணைக் கைதிகள் விடுதலை ஆகியவை அடங்கியிருப்பதாக தகவல்கள் தெரிவிக்கின்றன.\n\nஇஸ்ரேலுடன் பேச்சுவார்த்தை நடத்தியபின் முன்வைக்கப்பட்டுள்ள இந்தத் திட்டம் இதுவரை மேற்கொள்ளப்பட்ட அமைதி முயற்சிகளில் மிக முக்கியமான முயற்சி என்றும் கூறப்படுகிறது.\n\nகுறிப்புச் சொற்கள்\n\nமத்திய கிழக்கு\n\nதொடர்புடைய செய்திகள்\n\nஹமாஸ் போராளிகளைத் தடுத்து நிறுத்தியதாக இஸ்‌ரேல் கூறுகிறது\n\n30 Jan 2024\n\n-\n\n4:45 PM", "images": [{"image_url": "https://cassette.sphdigital.com.sg/image/tamilmurasu/b9ef9f3678cb43c7175b5e9aa46afd0f386be53674be2b2eba49500c1727d7d0?w=825", "alt_text": "0961f314-2dfd-4f97-b482-ad296c8e721e", "caption": "இஸ்ரேலிலிருந்து பிணைக் கைதிகளை பிடித்து வைத்துள்ள ஹமாஸ் இயக்கம் காஸாவில் உள்ள விரிவான சுரங்கப் பாதைகளில் அடைத்து வைத்திருப்பதாக இஸ்ரேலிய ராணுவம் தெரிவித்துள்ளது. - படம்: ராய்ட்டர்ஸ்"}, {"image_url": "https://cassette.sphdigital.com.sg/image/tamilmurasu/ccc672c354d6c26d2d2947f4b75d02b21ec8eff67bd0111b4be89a3d9c8b58e6?w=235", "alt_text": "இஸ்ரேலியத் தாக்குதலில் கொல்லப்பட்ட பாலஸ்தீனர் ஒருவரின் சடலம் ஜெனின் பகுதியில் உள்ள மருத்துவமனையில் வைக்கப்பட்டுள்ளது. ", "caption": null}]}
{"article_url": "https://tamilmurasu.com.sg/india/story20240131-145298", "site_title": "ஜார்க்கண்ட்: ஹேமந்த் கைது செய்யப்பட்டால் அவரது மனைவியை முதல்வராக்கத் திட்டம்", "publish_date": "2024-01-31", "content": "ஜார்க்கண்ட்: ஹேமந்த் கைது செய்யப்பட்டால் அவரது மனைவியை முதல்வராக்கத் திட்டம்\n\n31 Jan 2024 - 6:48 pm\n\n2\n\nmins read\n\nஜார்க்கண்ட் முதல்வர் ஹேமந்த் சோரன். -\n\nகோப்புப்படம்: ஊடகம்\n\nராஞ்சி:\n\nநிலமோசடி வழக்கில் ஜார்க்கண்ட் முதல்வர் ஹேமந்த் சோரன் கைதுசெய்யப்பட்டால், அடுத்த முதல்வராக அவரது மனைவி கல்பனா சோரனை முதல்வராக்க அவர்  திட்டமிட்டுள்ளதாகக் கூறப்படுகிறது.\n\nஜார்க்கண்டில் ரூ.600 கோடி நிலமோசடி தொடர்பான வழக்கில் முதல் அமைச்சர் ஹேமந்த் சோரன் மீதும் குற்றம் சாட்டப்பட்டு உள்ளது.\n\nஇந்த வழக்கில் இதுவரை 14 பேர் கைது செய்யப்பட்டு உள்ளனர். இந்நிலையில், இந்த வழக்கு தொடர்பாக கடந்த 20ஆம் தேதி ஹேமந்த் சோரனின் இல்லத்தில் வைத்து அமலாக்கத்துறை அதிகாரிகள் அவரிடம் விசாரணை நடத்தினர். ஜனவரி 27 முதல் 31 ஆம் தேதிக்குள் ஏதேனும் ஒரு நாளில் ஹேமந்த் சோரன் விசாரணைக்கு முன்னிலையாக வேண்டும் என்று அமலாக்கத்துறை கடிதம் அனுப்பியது. எனினும், அந்தக் கடிதத்துக்கு சோரன் தரப்பில் எந்தவிதப் பதிலும் அனுப்பப்படவில்லை என கூறப்படுகிறது.\n\nஅதையடுத்து, டெல்லியில் உள்ள ஹேமந்த் சோரனின் அதிகாரபூர்வ இல்லத்தில் அமலாக்கத்துறையினர் கடந்த 29ஆம் தேதி மீண்டும் சோதனை மேற்கொண்டனர்.\n\nஅந்த சோதனையில், அவரின் வீட்டில் இருந்து ரூ.36 லட்சம் ரொக்கத்தையும் முதல் அமைச்சருக்குச் சொந்தமான இரண்டு பி.எம்.டபிள்யூ. கார்களையும் அமலாக்கத்துறை அதிகாரிகள் கைப்பற்றினர்.\n\nஇந்நிலையில் மீண்டும் ஜார்க்கண்ட் முதல் அமைச்சர் ஹேமந்த் சோரனிடம் பண மோசடி வழக்கு தொடர்பாக அமலாக்கத் துறை விசாரணை நடத்தவுள்ளது.\n\nஅந்த விசாரணைக்குப் பின், அவர் கைது செய்யப்படலாம் என்று கூறப்படுகிறது.\n\nஅவர் கைது செய்யப்பட்டால், அடுத்த முதல் அமைச்சராக சோரனின் மனைவி கல்பனா சோரன் பதவியேற்கலாம் என ஜார்க்கண்ட் முக்தி மோர்ச்சா கட்சி வட்டாரம் தெரிவிக்கின்றது.\n\nஆளும் கூட்டணியை சேர்ந்த சட்டமன்ற உறுப்பினர்களுடன் நடந்த கூட்டத்தில் சோரன் இதற்கான அறிவிப்பை வெளியிட்டார் என்றும் தகவல் தெரிவிக்கின்றது.\n\nஇந்த சூழலில், அரசை பாதுகாப்பதே முக்கியம் என்பதற்காக சட்டமன்ற உறுப்பினர்கள் அதற்கு ஒப்புதல் அளித்துள்ளனர். அதன்படி, காங்கிரசை சேர்ந்த மாநில சுகாதார அமைச்சரான பன்னா குப்தா கூறும்போது, கூட்டணியில் உள்ள காங்கிரஸ் சட்டமன்ற உறுப்பினர்களான நாங்கள் அனைவரும் முதல் அமைச்சரை முழு அளவில் ஆதரிக்கிறோம் என்று கூறியுள்ளார்.\n\nஎனினும், சோரனின் மனைவி பதவியேற்பதற்கு சட்டரீதியிலான தடங்கல்கள் உள்ளன என்று கூறப்படுகிறது. வருகிற நவம்பரில் ஜார்க்கண்டில் சட்டமன்றத் தேர்தல் நடைபெற உள்ளது. அதனால், இடைத்தேர்தலை நடத்த முடியாத சூழலில், கல்பனா சட்டமன்ற உறுப்பினராவது கடினம் என கூறப்படுகிறது.\n\nகுறிப்புச் சொற்கள்\n\nஜார்க்கண்ட்\n\nஹேமந்த்\n\nதொடர்புடைய செய்திகள்\n\nஜார்க்கண்ட் முதல்வர் வீட்டில் ரூ.36 லட்சம் ரொக்கம், சொகுசு கார் பறிமுதல்\n\n30 Jan 2024\n\n-\n\n8:46 PM", "images": [{"image_url": "https://cassette.sphdigital.com.sg/image/tamilmurasu/1cdedce03790cc665533ab95102107ffb2922918cba14d0d55a052aa8f6f23a5?w=825", "alt_text": "3f296ca7-7f6a-4f3a-9781-c90a66522667", "caption": "ஜார்க்கண்ட் முதல்வர் ஹேமந்த் சோரன். - கோப்புப்படம்: ஊடகம்"}, {"image_url": "https://cassette.sphdigital.com.sg/image/tamilmurasu/dc8a3d78483cade077c0271e85df6eca5f17fd2c6f6ebb37b6e44161e71030bc?w=235", "alt_text": "ஜார்க்கண்ட் முதல்வர் ஹேமந்த் சோரன்", "caption": null}]}
{"article_url": "https://tamilmurasu.com.sg/cinema/story20240131-145297", "site_title": "‘14 ஆண்டுகள் சிறையில் வாடும் நாயகனின் கதை’", "publish_date": "2024-01-31", "content": "‘14 ஆண்டுகள் சிறையில் வாடும் நாயகனின் கதை’\n\n31 Jan 2024 - 6:45 pm\n\n3\n\nmins read\n\nஜெயம் ரவி. -\n\nபடம்: ஊடகம்\n\nஜெயம் ரவி நடிப்பில் உருவாகும் புதிய படம் ‘சைரன்’.\n\nஆண்டனி பாக்கியராஜ் இயக்குகிறார்\n\n. கதாநாயகிகளாக கீர்த்தி சுரேஷ், அனுபமா ஆகிய இருவரும் நடித்துள்ளனர்.\n\n14 ஆண்டுகள் சிறைவாசம் அனுபவித்துவரும் கதாநாயகனால் விடுதலை பெற முடியவில்லை. எனினும் நீண்ட இடைவெளிக்குப் பிறகு சிறை விடுப்பில் (பரோல்) செல்ல வாய்ப்பு அமைகிறது.\n\nவிடுப்பில் சொந்த ஊருக்கு வரும் அவர் எதிர்கொள்ளும் அனுபவங்கள்தான் இந்தப்படத்தின் கதை. நாளேடுகளில் வெளிவந்த சில செய்திகளில் இருந்து இப்படத்திற்கான கதைக்கரு உருவானதாம்.\n\n“ஒரு முறை அவசர மருத்துவ வாகனத்தில் செல்ல வேண்டிய சூழல் எனக்கு ஏற்பட்டது. அப்போது முன்பின் அறிமுகம் இல்லாத எனக்காக அந்த வாகனத்தின் ஓட்டுநர் மனதார சாமி கும்பிட்ட பின்னர் வாகனத்தை இயக்கினார்.\n\nஇந்த கதையை எழுத அவரும் எனக்கு தூண்டுகோலாக இருந்தார்,” என்கிறார் அறிமுக இயக்குநரான ஆண்டனி பாக்கியராஜ்.\n\n14 ஆண்டுகளுக்குப் பிறகு சிறை விடுப்பில் வரும் நாயகனும்கூட மருத்துவ வாகன ஓட்டுநர்தான். அவர் எதற்காக சிறைக்குச் சென்றார், அப்படி என்ன தவறு செய்துவிட்டார் என்ற கேள்விகளுக்கான விடைகளை விறுவிறுப்பான திரைக்கதை மூலம் விவரித்துள்ளாராம்  இயக்குநர்.\n\n“இந்தப் படத்தில் கீர்த்தி சுரேஷ் காவல்துறை அதிகாரியாக நடித்துள்ளார். ஜெயம் ரவியிடம் கதையை விவரித்த போதே சற்று வயதான தோற்றத்துடன் காட்சியளிக்க வேண்டியிருக்கும் என்று கூறிவிட்டேன். சிறிதும் தயங்காமல் அதற்கு சம்மதித்தார்.\n\n“படத்தில் இடம்பெறும் ஒவ்வொரு காட்சியையும் விலாவாரியாக அவரிடம் விவரித்தேன். அவரது தரப்பில் இருந்து எந்தவிதமான இடையூறுகளும் தொந்தரவுகளும் இல்லாமல் பார்த்துக் கொண்டார். அவர் கைப்பேசி பயன்படுத்துகிறாரா என்ற சந்தேகமும் கூட எழுந்தது. காரணம், கதை கேட்டு முடிக்கும் வரை ஒரு தொலைபேசி அழைப்பைக் கூட அவர் ஏற்கவில்லை. அந்த அளவுக்கு அர்ப்பணிப்புடன் கதையைக் கேட்டார்.\n\n“ஜெயம் ரவி இது போன்ற கதாபாத்திரத்தில் இதுவரை நடித்தது இல்லை. அவரது ரசிகர்களுக்கு இப்படத்தில் அவரது தோற்றம், உடல் மொழி, நடிப்பு என அனைத்தும் பிடித்துப்போகும்,” என்கிறார் ஆண்டனி பாக்கியராஜ்.\n\nஇப்படத்தில் கீர்த்தி சுரேஷ், அனுபமா பரமேஸ்வரன் என இரண்டு நாயகிகள் உள்ளனர். இருவருக்கும் உரிய முக்கியத்துவம் அளிக்கப்பட்டுள்ளது.\n\nகீர்த்தி சுரேஷிடம் கதையை விவரித்தபோது தாம் நாயகனுக்கு ஜோடியாக நடிக்கவில்லை என்பதைப் புரிந்துகொண்டாராம். மேலும் தனக்கு கதாநாயகனுக்கு இணையான முக்கியத்துவம் கிடைக்கும் என்பதையும் புரிந்துகொண்டு மிகுந்த ஆர்வத்துடன் கதை கேட்டாராம்.\n\n“இதுதான் கீர்த்தியின் புத்திசாலித்தனம். முழுக்கதையையும் கேட்டு முடித்த பின்னர் தனக்கு மிகவும் பிடித்திருப்பதாகவும் தாராளமாக கால்ஷீட் கொடுப்பதாகவும் சொன்னார்.\n\n“நடிகை அனுபமா பரமேஸ்வரனின் நடிப்பு எனக்கு மிகவும் பிடிக்கும். தமிழில் அவருக்கு கிடைக்க வேண்டிய அங்கீகாரம் இன்னும் கிடைக்கவில்லை. அந்தக் குறையை இந்தப் படம் போக்கும்  என நம்புகிறேன்,” என்கிறார் இயக்குநர் ஆண்டனி பாக்கியராஜ்.\n\nஇப்படத்தை ஓடிடி தளத்தில் வெளியிடுவதுதான் தயாரிப்புத் தரப்பின் திட்டமாக இருந்ததாம்.\n\nஇந்நிலையில் அதைக் கைவிட்டு எதிர்வரும் பிப்ரவரி 16ஆம் தேதி உலகெங்கிலும் உள்ள திரையரங்குகளில் இப்படத்தை வெளியிட உள்ளனர்.\n\n“இந்தப் படம் நிச்சயம் பெரிய வெற்றியைப் பெறும். ஜெயம் ரவியின் திரைப்பயணத்தில் திருப்புமுனையை ஏற்படுத்தும் படைப்பாக இருக்கும்,” என்கிறார் ஆண்டனி.\n\nகுறிப்புச் சொற்கள்\n\nதிரைப்படம்\n\nதொடர்புடைய செய்திகள்\n\nரசிகர்களுக்கு ஏமாற்றம் கொடுத்த ‘சைரன்’\n\n12 Jan 2024\n\n-\n\n4:17 PM", "images": [{"image_url": "https://cassette.sphdigital.com.sg/image/tamilmurasu/abbf554a07997d3cb14c2de617e20cf5be9262ec5097927b14d9c6e7be764375?w=825", "alt_text": "b3f43014-5273-4d27-8af6-4946d7c9c6b0", "caption": "ஜெயம் ரவி. - படம்: ஊடகம்"}, {"image_url": "https://cassette.sphdigital.com.sg/image/tamilmurasu/71db1f43464c1e4039b5ac1f179ebbd5ad2fc1ac238654f9ea67f224d9b327a8?w=235", "alt_text": "ஜெயம் ரவி.", "caption": null}]}
{"article_url": "https://tamilmurasu.com.sg/tamilnadu/story20240131-145296", "site_title": "ஐஐடி கல்வி நிலையத்துக்கு ரூ.110 கோடி: அள்ளிக்கொடுத்த முன்னாள் மாணவர்", "publish_date": "2024-01-31", "content": "ஐஐடி கல்வி நிலையத்துக்கு ரூ.110 கோடி: அள்ளிக்கொடுத்த முன்னாள் மாணவர்\n\n31 Jan 2024 - 6:44 pm\n\n1\n\nmins read\n\nரூ.110 கோடி நன்கொடை அளித்த முன்னாள் மாணவர் சுனில் வாத்வானி (இடமிருந்து மூன்றாவது). -\n\nபடம்: ஊடகம்\n\nசென்னை:\n\nசெயற்கை நுண்ணறிவு, தரவு அறிவியல் துறைக்கு என தனி ஆராய்ச்சிப் பள்ளியை உருவாக்க சென்னை ஐஐடி கல்வி நிலையத்தின் முன்னாள் மாணவர்\n\n110\n\nகோடி ரூபாய் நன்கொடை அளித்துள்ளார்.\n\nஅவருக்குப் பல்வேறு தரப்பினரும் பாராட்டு தெரிவித்துள்ளனர்.\n\nநாட்டின் மிக உயரிய, தரம் வாய்ந்த கல்வி நிலையங்களில் ஐஐடி கல்வி நிலையமும் ஒன்று. நாட்டின் பல்வேறு நகரங்களில் இந்த ஐஐடி மையங்கள் இயங்கி வருகின்றன.\n\nஇந்நிலையில், சென்னை ஐஐடியில் ‘ஏஐ’ எனப்படும் செயற்கை நுண்ணறிவு, தரவு அறிவியலுக்கான ஆராய்ச்சிப் பள்ளிக்கு என அம்மையத்தின் முன்னாள் மாணவரான சுனில் வாத்வானி ரூ.110 கோடி நன்கொடை அளித்து அனைவரையும் வியக்க வைத்துள்ளார்.\n\nகடந்த 1975ஆம் ஆண்டு ஐஐடியில் பட்டப்படிப்பை மேற்கொண்டார் சுனில் வாத்வானி. பின்னர் சுகாதாரத்துறையில் கொண்டிருந்த ஆர்வம் காரணமாக அதில் முதலீடு செய்தார்.\n\nஇன்று அவரது நிறுவனங்கள் பல பில்லியன் டாலர் மதிப்புள்ள பெரும் நிறுவனங்களாக உருவெடுத்துள்ளன.\n\nஇந்நிலையில், 50 ஆண்டுகளுக்குப் பின்னர் தாம் படித்த சென்னை ஐஐடி மையத்துக்கு அவர் ரூ.110 கோடியை நன்கொடையாக அளித்துள்ளார். இந்திய ஐஐடி மையங்களுக்கு தனி ஒரு நபர் அதிகபட்சமாக வழங்கியுள்ள நன்கொடை இதுவாகும்.\n\nகுறிப்புச் சொற்கள்\n\nகல்வி\n\nதொடர்புடைய செய்திகள்\n\nதமிழக அரசின் ரூ.25 லட்சம் ஊக்கத்தொகை: தாம் படித்த நான்கு கல்லூரிகளுக்கு நன்கொடையாக வழங்கிய வீரமுத்துவேல்\n\n10 Nov 2023\n\n-\n\n7:15 PM", "images": [{"image_url": "https://cassette.sphdigital.com.sg/image/tamilmurasu/7ad4bd65dcb2c855e76947ab2476e059fd03fb0ab93e512be0636e8a7de5a794?w=825", "alt_text": "e92bb0ba-66b3-4652-b169-3a8554ead414", "caption": "ரூ.110 கோடி நன்கொடை அளித்த முன்னாள் மாணவர் சுனில் வாத்வானி (இடமிருந்து மூன்றாவது). - படம்: ஊடகம்"}, {"image_url": "https://cassette.sphdigital.com.sg/image/tamilmurasu/d2281c51ef526650c37eecb9e3d7c8a28a8b312fc23186479bfe0c1be5902a3d?w=235", "alt_text": "வீரமுத்துவேல்.", "caption": null}]}
{"article_url": "https://tamilmurasu.com.sg/world/israel-bound-ship-carrying-16000-sheep-and-cattle-stranded-australia", "site_title": "ஆஸ்திரேலியாவுக்கு அருகில் சிக்கியது செம்மறி ஆடுகளையும் கால்நடைகளையும் ஏற்றிச்சென்ற கப்பல்", "publish_date": "2024-01-31", "content": "ஆஸ்திரேலியாவுக்கு அருகில் சிக்கியது செம்மறி ஆடுகளையும் கால்நடைகளையும் ஏற்றிச்சென்ற கப்பல்\n\n31 Jan 2024 - 6:38 pm\n\n1\n\nmins read\n\nஆஸ்திரேலியாவை விட்டு ஜனவரி 5ஆம் தேதி புறப்பட்ட கப்பல், ஏமனின் ஹூதி போராளிகள் விடுத்த மிரட்டலினால் ஜனவரி நடுப்பகுதியில் தனது திசையை மாற்றிக்கொண்டது. -\n\nபடம்: ராய்ட்டர்ஸ்\n\nகேன்பரா:\n\nகிட்டத்தட்ட 14,000 செம்மறி ஆடுகளையும் 2,000 கால்நடைகளையும் ஏற்றிச்சென்ற கப்பல் ஒன்று ஆஸ்திரேலியக் கடற்பகுதியில் சிக்கிக்கொண்டது.\n\nசெங்கடலில் மேற்கொண்டிருந்த பயணத்தை அது ரத்துசெய்ய வேண்டிய சூழ்நிலை ஏற்பட்டதைத் தொடர்ந்து, விலங்குகளின் நலன் குறித்து மக்கள் அக்கறை எழுப்பியுள்ளனர்.\n\nஅந்தக் கப்பல் ஆஸ்திரேலியாவிலிருந்து ஜனவரி ஐந்தாம் தேதி இஸ்ரேலுக்குப் புறப்பட்டது. இருப்பினும், ஏமனின் ஹூதி போராளிகள் விடுத்த தாக்குதல் மிரட்டல் காரணமாக ஜனவரி நடுப்பகுதியில் கப்பல் தனது திசையைத் திருப்பியது. அதன் பிறகு ஆஸ்திரேலிய அரசாங்கம் நாடு திரும்புமாறு அதற்கு உத்தரவிட்டது.\n\nதற்போது சிக்கியிருக்கும் விலங்குகள் தனிமைப்படுத்தப்பட்டு ஆஸ்திரேலியாவில் விடுவிக்கப்படலாம் அல்லது செங்கடலைத் தவிர்க்க, ஆப்பிரிக்காவைச் சுற்றி இஸ்ரேலுக்கு ஒரு மாத காலப் பயணத்தை மேற்கொள்ள மீண்டும் கடலுக்கு அனுப்பிவைக்கப்படலாம் என்று தொழில்துறை அதிகாரிகளும் அரசாங்கமும் கூறின.\n\nகுறிப்புச் சொற்கள்\n\nசெங்கடல்\n\nஹூதி\n\nஆடு\n\nதொடர்புடைய செய்திகள்\n\nசெங்கடலில் தாக்குதல்; மளிகைப் பொருள்விலை உயரும் அபாயம்\n\n19 Jan 2024\n\n-\n\n6:24 PM", "images": [{"image_url": "https://cassette.sphdigital.com.sg/image/tamilmurasu/7cdc01ed1c4f1f8a2e5c6c638cd79552c0fe3c4d247f8024b37cc17bb5dea823?w=825", "alt_text": "3730b0f8-0d5d-44bc-9ea3-83fa69a974b9", "caption": "ஆஸ்திரேலியாவை விட்டு ஜனவரி 5ஆம் தேதி புறப்பட்ட கப்பல், ஏமனின் ஹூதி போராளிகள் விடுத்த மிரட்டலினால் ஜனவரி நடுப்பகுதியில் தனது திசையை மாற்றிக்கொண்டது. - படம்: ராய்ட்டர்ஸ்"}, {"image_url": "https://cassette.sphdigital.com.sg/image/tamilmurasu/31dbc133eada42eb4b0ddf4d28a46eba5181425caeaa5f3378c94002b7e2e21d?w=235", "alt_text": "கிளர்ச்சியாளர்களின் ஏவுகணைத் தாக்குதலை தவிர்ப்பதற்காக ஆப்பிரிக்காவைச் சுற்றியுள்ள நீண்ட நீர்வழிப் பாதை வழியாக உணவு ஏற்றப்பட்ட சரக்குக் கப்பல்கள் செல்கின்றன.", "caption": null}]}
{"article_url": "https://tamilmurasu.com.sg/singapore/story20240131-145294", "site_title": "டிரான்ஸ்-கேப் நிறுவனத்தை கிராப் வாங்கியது தொடர்பாக இரண்டாவது மறுஆய்வு", "publish_date": "2024-01-31", "content": "டிரான்ஸ்-கேப் நிறுவனத்தை கிராப் வாங்கியது தொடர்பாக இரண்டாவது மறுஆய்வு\n\n31 Jan 2024 - 6:28 pm\n\n1\n\nmins read\n\nடிரான்ஸ்-கேப் டாக்சி நிறுவனத்தை கிராப் வாங்குவது தொடர்பாக இவ்வாண்டின் நடுப்பகுதியில் முடிவெடுக்கப்படும் என்று தெரிவிக்கப்பட்டுள்ளது. -\n\nபடம்: ஸ்ட்ரெய்ட்ஸ் டைம்ஸ்\n\nநரேந்திரன் பிள்ளை\n\n>\n\nசிங்கப்பூரில் டாக்சி சேவையை நடத்தும் டிரான்ஸ்-கேப் நிறுவனத்தை கிராப் நிறுவனம் வாங்கியது தொடர்பாக சிங்கப்பூர் போட்டித்தன்மை, பயனீட்டாளர் ஆணையம் இரண்டாவது முறையாக மறுஆய்வு செய்கிறது.\n\nகிராப் நிறுவனத்துக்கும் டிரான்ஸ்-கேப் நிறுவனத்துக்கும் இடையிலான ஒப்பந்தம் நிறைவேறினால் போட்டித்தன்மை குறையக்கூடும் என்ற அக்கறை இன்னும் தனக்கு இருப்பதாக ஆணையம் கூறியது.\n\nகுறிப்பிட்ட கடப்பாடுகளைக் கொண்டிருப்பதாக கிராப் தெரிவித்துள்ளபோதிலும் ஆணையத்துக்கு இருக்கும் அக்கறைகள் குறித்து அது போதுமான விளக்கம் தரவில்லை என்று தெரிவிக்கப்பட்டது.\n\nடரான்ஸ்-கேப் நிறுவனம் கிராப்புக்கு கைமாறினால் டிரான்ஸ்-கேப் டாக்சி ஓட்டுநர்கள் மற்ற நிறுவனங்களின் பயணத்தளச் செயலிகளைப் பயன்படுத்தாமல்  கிராப் பயணத்தளச் செயலியை மட்டும் பயன்படுத்தும் நிலையை உருவாக்கக்கூடும் என்று ஆணையம் அக்கறை தெரிவித்துள்ளது.\n\nடிரான்ஸ்-கேப் நிறுவனத்தை வாங்க கிராப் முன்வந்துள்ளதாகக் கடந்த ஆண்டு ஜூலை மாதம் 20ஆம் தேதியன்று ஸ்ட்ரெய்ட்ஸ் டைம்ஸ் நாளிதழ் செய்தி வெளியிட்டது.\n\nஇதை அதே நாளன்று கிராப் நிறுவனம் உறுதி செய்தது.\n\nஇரண்டாவது மறுஆய்வு நிறைவடைய 120 வர்த்தக நாள்கள் எடுக்கும் என்று ஆணையம் தெரிவித்தது.\n\nஎனவே, டிரான்ஸ்-கேப் டாக்சி நிறுவனத்தை கிராப் வாங்குவது தொடர்பாக இவ்வாண்டின் நடுப்பகுதியில் முடிவெடுக்கப்படும் என்று தெரிவிக்கப்பட்டுள்ளது.\n\nகுறிப்புச் சொற்கள்\n\nகிராப்\n\nதொடர்புடைய செய்திகள்\n\nடிரான்ஸ்-கேப்பை வாங்கும் கிராப்: போட்டித்தன்மை ஆணையம் ஆராய்கிறது\n\n03 Aug 2023\n\n-\n\n7:19 PM", "images": [{"image_url": "https://cassette.sphdigital.com.sg/image/tamilmurasu/501ee040c49ea80252202430a6402fcd52d95d8efe61f5fbe4e9f3614710b38c?w=825", "alt_text": "7b908ab1-8c5f-47d0-8a8e-9485ee90df59", "caption": "டிரான்ஸ்-கேப் டாக்சி நிறுவனத்தை கிராப் வாங்குவது தொடர்பாக இவ்வாண்டின் நடுப்பகுதியில் முடிவெடுக்கப்படும் என்று தெரிவிக்கப்பட்டுள்ளது. - படம்: ஸ்ட்ரெய்ட்ஸ் டைம்ஸ்"}, {"image_url": "https://cassette.sphdigital.com.sg/image/tamilmurasu/6f269bccdbcde1685de9e94666084a55124b4e66caff9061beff379ab209b790", "alt_text": "author", "caption": null}, {"image_url": "https://cassette.sphdigital.com.sg/image/tamilmurasu/432ef96a662e7ecfb1c94b9ede8bc243b80479542ebe1f667869da97cf05f70a?w=235", "alt_text": "இந்தக் கையகப்படுத்தலில் டிரான்ஸ்-கேப்புக்குச் சொந்தமான ஏறத்தாழ 2,200 டாக்சிகளும் 300க்கும் அதிகமான தனியார் வாடகை வாகனங்களும் அடங்கும்.", "caption": null}]}
{"article_url": "https://tamilmurasu.com.sg/india/story20240131-145293", "site_title": "உ.பி.: முதல் வேட்பாளர் பட்டியலை வெளியிட்டது சமாஜ்வாடி", "publish_date": "2024-01-31", "content": "உ.பி.: முதல் வேட்பாளர் பட்டியலை வெளியிட்டது சமாஜ்வாடி\n\n31 Jan 2024 - 6:27 pm\n\n1\n\nmins read\n\nசமாஜ்வாடி கட்சித் தலைவர் அகிலேஷ் யாதவ், உடனிருப்பவர் அவரது மனைவி டிம்பிள் யாதவ். -\n\nகோப்புப்படம்: ஊடகம்\n\nலக்னோ:\n\nமக்களவைத் தேர்தல் வரும் ஏப்ரல், மே மாதங்களில் நடைபெறவுள்ளது. உத்தரப் பிரதேசத்தில் உள்ள 80 மக்களவைத் தொகுதிகளில், சமாஜ்வாடி கட்சி 60 தொகுதிகளில் போட்டியிட உள்ளது.\n\nஇண்டியா கூட்டணியில் இடம்பெற்றுள்ள காங்கிரஸ் கட்சிக்கு 11 இடங்களையும் ஆர்எல்டி கட்சிக்கு 7 இடங்களையும் பிற கட்சிகளுக்கு இரண்டு தொகுதிகளையும் சமாஜ்வாடி கட்சி ஒதுக்கியுள்ளது.\n\nஇந்த நிலையில் சமாஜ்வாடி கட்சி முதல் வேட்பாளர் பட்டியலை செவ்வாய்க்கிழமை அறிவித்தது. அதில் 16 வேட்பாளர்களின் பெயர்களும் அவர்களுக்கான தொகுதிகளும் அறிவிக்கப்பட்டுள்ளன.\n\nஅதன்படி சமாஜ்வாடி கட்சித் தலைவர் அகிலேஷ் யாதவின் மனைவி டிம்பிள் யாதவ் மெயின்புரி தொகுதியில் போட்டியிடுகிறார். இது அக்கட்சியின் நிறுவனர் முலாயம் சிங்கின் தொகுதியாகும்.\n\nகடந்த 2022ஆம் ஆண்டில் முலாயம்\n\nசி\n\nங் உயிரிழந்தார். அதனையடுத்து மெயின்புரி தொகுதிக்கு நடைபெற்ற இடைத்தேர்தலில் டிம்பிள் யாதவ் போட்டியிட்டு 6 லட்சத்துக்கும் அதிகமான வாக்குகள் பெற்று வெற்றி பெற்றார். அவரை எதிர்த்துப் போட்டியிட்ட பாஜக வேட்பாளர் ரகுராஜுக்கு 3.29 லட்சம் வாக்குகளே கிடைத்தன.\n\nஅகிலேஷ் யாதவின்  உறவினர் தர்மேந்திர யாதவுக்கு பதாவுன் தொகுதியும் மற்றொரு உறவினர் அக்சய் யாதவுக்கு பெரோஷாபாத் தொகுதியும் அளிக்கப்பட்டுள்ளது. போஜ்புரி மொழித் திரைப்பட நடிகை கஜோல் நிஷாத் என்பவருக்கு கோரக்பூர் தொகுதி அளிக்கப்பட்டுள்ளது.\n\nமேலும் சம்பல், ஏட்டா, கெரி, தௌராஹ்ரா, பரூக்காபாத், அக்பூர், பாண்டா, ஃபைசாபாத், அம்பேத்கர் நகர் ஆகிய தொகுதிகளுக்கான வேட்பாளர்களின் பெயர்களும் அறிவிக்கப்பட்டுள்ளன.\n\nகுறிப்புச் சொற்கள்\n\nசமாஜ்வாடி\n\nஅகிலேஷ்\n\nதொடர்புடைய செய்திகள்\n\nஉச்ச நீதிமன்றம்: பீகாரின் சாதிவாரிக் கணக்கெடுப்புக்கு தடை விதிக்க முடியாது\n\n09 Oct 2023\n\n-\n\n6:11 PM", "images": [{"image_url": "https://cassette.sphdigital.com.sg/image/tamilmurasu/272153863e691f31afd035252ae95d063232b422e814def87cb537291ae4a02f?w=825", "alt_text": "f62df6e4-b5f9-4ac1-9772-56deda81fe0c", "caption": "சமாஜ்வாடி கட்சித் தலைவர் அகிலேஷ் யாதவ், உடனிருப்பவர் அவரது மனைவி டிம்பிள் யாதவ். - கோப்புப்படம்: ஊடகம்"}, {"image_url": "https://cassette.sphdigital.com.sg/image/tamilmurasu/4c2743729e041282d861430badb89a74656ff194ffc3dcbeecc3ed31d80a9107?w=235", "alt_text": "பீகாரில் சாதிவாரி மக்கள்தொகைக் கணக்கெடுப்பு முடிவுகள் வெளியிடப்பட்டதைத் தொடர்ந்து, பாஜக ஆளாத மாநிலங்கள் பலவும் சாதிவாரி மக்கள்தொகைக் கணக்கெடுப்பு எடுக்க முன்வந்துள்ளன.", "caption": null}]}
{"article_url": "https://tamilmurasu.com.sg/world/new-zealand-ban-forever-chemicals-make-2027", "site_title": "நியூசிலாந்தில் ஒப்பனைப் பொருள்களில் நீண்டகால ரசாயனங்களுக்குத் தடை", "publish_date": "2024-01-31", "content": "நியூசிலாந்தில் ஒப்பனைப் பொருள்களில் நீண்டகால ரசாயனங்களுக்குத் தடை\n\n31 Jan 2024 - 6:15 pm\n\n1\n\nmins read\n\nநகப்பூச்சு, சவரக் களிம்பு, உதட்டுச்சாயம் போன்ற பொருள்களில் அந்த ரசாயனங்கள் கண்டுபிடிக்கப்பட்டுள்ளன.  -\n\nபடம்: ராய்ட்டர்ஸ்\n\nவெலிங்டன்:\n\nஒப்பனைப் பொருள்களில் தீங்கு விளைவிக்கும் நீண்டகால ரசாயனங்களுக்குத் தடை விதிக்கவிருக்கும் முதல் சில நாடுகளில் நியூசிலாந்தும் ஒன்று என சுற்றுப்புற ஆர்வலர்கள் கூறியுள்ளனர்.\n\n‘பிஎஃப்ஏஎஸ்’ எனும் நீண்டகால ரசாயனங்களை 2027ஆம் ஆண்டுக்குள் தடைசெய்யப்போவதாக சுற்றுப்புறப் பாதுகாப்பு ஆணையம் கூறியது.\n\nநகப்பூச்சு, சவரக் களிம்பு, உதட்டுச்சாயம் போன்ற பொருள்களில் அந்த ரசாயனங்கள் கண்டுபிடிக்கப்பட்டுள்ளன.\n\nஅந்த ரசாயனங்கள் காலப்போக்கில் உடலில் வளரக்கூடும் என்றும் அவை புற்றுநோய், கருவுறாமை போன்றவற்றை ஏற்படுத்தக்கூடும் என்றும் தெரிவிக்கப்பட்டது.\n\nகுறிப்புச் சொற்கள்\n\nதீங்கு\n\nதொடர்புடைய செய்திகள்\n\nதோல் நோய்களுக்கு புதுப்புது சிகிச்சைகள்; உலக மாநாட்டில் அறிமுகம்\n\n09 Jul 2023\n\n-\n\n6:27 PM", "images": [{"image_url": "https://cassette.sphdigital.com.sg/image/tamilmurasu/2244be842bffb454768730205553f8fde754a5d42ad176f05a63bf13c6472afe?w=825", "alt_text": "2b767ea5-b560-4e5e-8477-f3cc124cb383", "caption": "நகப்பூச்சு, சவரக் களிம்பு, உதட்டுச்சாயம் போன்ற பொருள்களில் அந்த ரசாயனங்கள் கண்டுபிடிக்கப்பட்டுள்ளன.  - படம்: ராய்ட்டர்ஸ்"}, {"image_url": "https://cassette.sphdigital.com.sg/image/tamilmurasu/f641441a0fde81b3388b92731785d5a2dac117fe256e3f622d583dc8b494a99c?w=235", "alt_text": "சன்டெக் சிங்கப்பூர் மாநாட்டு, கண்காட்சி நிலையத்தில் நடந்த 25வது உலக தோல் ஆய்வியல் மாநாட்டில் 150 நாடுகளைச் சேர்ந்த 11,400க்கும் மேற்பட்ட பிரமுகர்கள் கலந்துகொண்டனர். ", "caption": null}]}
{"article_url": "https://tamilmurasu.com.sg/tamilnadu/story20240131-145291", "site_title": "கீழடியில் பத்தாம் கட்ட ஆய்வு விரைவில் தொடங்கும்: உயர் நீதிமன்றத்தில் தமிழக அரசு தகவல்", "publish_date": "2024-01-31", "content": "கீழடியில் பத்தாம் கட்ட ஆய்வு விரைவில் தொடங்கும்: உயர் நீதிமன்றத்தில் தமிழக அரசு தகவல்\n\n31 Jan 2024 - 6:06 pm\n\n2\n\nmins read\n\nகீழடியில் நடைபெற்ற அகழ்வாராய்ச்சி. -\n\nபடம்: ஊடகம்\n\nமதுரை:\n\nகீழடி அகழாய்வுப் பணிகளை முழுக்க முழுக்க மாநில அரசே மேற்கொண்டு வருவதாக தமிழக அரசு நீதிமன்றத்தில் தெரிவித்துள்ளது.\n\nகீழடியில் பத்தாம் கட்ட அகழாய்வுப் பணிகளை விரைவில் தொடங்க அரசு நடவடிக்கை எடுத்து வருகிறது என தமிழக அரசு கூறியுள்ளது.\n\nமேலும், மூன்றாம் கட்ட அகழ்வாராய்ச்சி வரை கண்டெடுக்கப்பட்ட பொருள்களை விரைவில் காட்சிப்படுத்த உரிய நடவடிக்கைகள் மேற்கொள்ளப்பட்டு வருவதாகவும் அரசுத்தரப்பு தெரிவித்தது.\n\nசென்னையைச் சேர்ந்த கனிமொழி என்ற வழக்கறிஞர் உயர் நீதிமன்றக் கிளையில் மனுத்தாக்கல் செய்துள்ளார்.\n\nஅதில், கீழடி அகழாய்வுப் பணியை தொல்லியல் துறை கண்காணிப்பாளர் அமர்நாத் ராமகிருஷ்ணன் தலைமையிலான குழுவினர் நடத்தி வந்த நிலையில், அவர் அசாம் மாநிலத்துக்கு இடமாற்றம் செய்யப்பட்டுள்ளார் என்றும் அவருக்குப் பதிலாக ஜோத்பூரில் தொல்லியல் பொருள்கள் பாதுகாவலரான ஸ்ரீராமன் கண்காணிப்பாளராக நியமிக்கப்பட்டுள்ளார் என்றும் குறிப்பிடப்பட்டுள்ளது.\n\nகண்காணிப்பாளர் ஸ்ரீராமன், 15 ஆண்டுகளாக தொல்லியல் பொருள்களைப் பாதுகாக்கும் பணியை மட்டுமே செய்து வந்துள்ளார் என்றும் அவருக்கு அகழாய்வுப் பணியில் போதிய அனுபவம் இல்லை என்றும் கனிமொழி சுட்டிக்காட்டி உள்ளார்.\n\nஅகழாய்வுப் பணியில் சிறப்பாக செயல்பட்ட கண்காணிப்பாளர் இடமாறுதல் செய்யப்பட்டிருப்பது வரலாற்றை மறைக்கும் முயற்சி என்று குறிப்பிட்டுள்ள வழக்கறிஞர் கனிமொழி, அமர்நாத் ராமகிருஷ்ணனை கீழடி அகழாய்வுப் பணியைத் தொடர அனுமதிக்க உத்தரவிட வேண்டும் என தமது மனுவில் வலியுறுத்தி உள்ளார்.\n\n“மேலும், மூன்றாம் கட்ட சோதனையின்போது கிடைத்த தொல்லியல் பொருள்களை கீழடி அருங்காட்சியகத்தில் வைக்கவில்லை. தொல்லியலாளர் அமர்நாத் ராமகிருஷ்ணன் கீழடியில் மேற்கொண்ட அகழாய்வு குறித்த அறிக்கையை ஒன்றிய தொல்லியல் துறை வெளியிடவில்லை,” என்றார் கனிமொழி.\n\nஇதையடுத்து வாதிட்ட அரசு வழக்கறிஞர், கீழடியில் ஒன்பதாம் கட்ட அகழாய்வு நிறைவடைந்து, அடுத்த கட்ட பணியை விரைவில் தொடங்க அரசு நடவடிக்கை மேற்கொள்ளும் என உறுதியளித்தார்.\n\nஅகழாய்வுப் பணிகள் எதுவும் நிறுத்தப்படவில்லை என்றும் அகழாய்வில் கிடைத்த பொருள்களின் வரலாற்றுத் தொடர்பான விவரங்களை மத்திய அரசுதான் தெரிவிக்க வேண்டும் என்றும் அரசு வழக்கறிஞர் மேலும் தெரிவித்தார்.\n\nகுறிப்புச் சொற்கள்\n\nகீழடி\n\nதொடர்புடைய செய்திகள்\n\nகீழடியில் 9 மாதங்களில் அருங்காட்சியகத்தை பார்வையிட்ட 4.5 லட்சம் பார்வையாளர்கள்\n\n03 Jan 2024\n\n-\n\n2:51 PM", "images": [{"image_url": "https://cassette.sphdigital.com.sg/image/tamilmurasu/e7c910b5736f2b3065abbe9c5ae23e2571d716fff0bdd8b9d233e904360f3d5d?w=825", "alt_text": "77dce563-c15e-49b9-8f77-f133336f14e0", "caption": "கீழடியில் நடைபெற்ற அகழ்வாராய்ச்சி. - படம்: ஊடகம்"}, {"image_url": "https://cassette.sphdigital.com.sg/image/tamilmurasu/3626dc0c869db46f3a375370235c90a39c168d12a92ec1bb8a0659f4d282eaad?w=235", "alt_text": "அருங்காட்சியகத்தைப் பார்வையிடும் மக்கள்.", "caption": null}]}
{"article_url": "https://tamilmurasu.com.sg/india/story20240131-145290", "site_title": "சத்தீஸ்கர்: மாவோயிஸ்டு - பாதுகாப்புப் படை மோதல்: நான்கு  படை வீரர்கள் கொல்லப்பட்டனர்", "publish_date": "2024-01-31", "content": "சத்தீஸ்கர்: மாவோயிஸ்டு - பாதுகாப்புப் படை மோதல்: நான்கு  படை வீரர்கள் கொல்லப்பட்டனர்\n\n31 Jan 2024 - 5:56 pm\n\n2\n\nmins read\n\nசத்தீஸ்கர் காட்டுப் பகுதியில் மாவோயிஸ்டுகளைத் தேடி அழிக்கும் பணியில் இறங்கியுள்ள பாதுகாப்புப் படையினர். -\n\nபடம்: ஊடகம்\n\nராய்ப்பூர்:\n\nசத்தீஸ்கர் மாநிலத்தின் பஸ்தார் பகுதியில் மத்திய பாதுகாப்புப் படையினருக்கும்  மாவோயிஸ்டுகளுக்கும் கடந்த செவ்வாய்க் கிழமை நடந்த சண்டையில் நான்கு பாதுகாப்புப் படை வீரர்கள் கொல்லப்பட்டனர்.\n\nஇவர்களில் ஒருவர் அதிரடிப் படையைச்  சேர்ந்தவர். மேலும் 15 சிஆர்பிஎஃப் வீரர்கள் படுகாயமடைந்தனர். அந்த மாநிலத்தில் பாஜக ஆட்சி அமைந்த பின்னர் நடைபெற்ற முதல் பெரிய தாக்குதல் இது என்று கூறப்படுகிறது.\n\nசுக்மா - பிஜாப்பூர் மாவட்ட எல்லைப் பகுதியில் இந்தத் தாக்குதல் நடந்துள்ளது. சத்தீஸ்கரில் 2021ஆம் ஆண்டில் மட்டும் 23 சிஆர்பிஎஃப் வீரர்கள் மாவோயிஸ்டுகளுடன் ஆன மோதலில் கொல்லப்பட்டனர். அதே இடத்தில்தான் இப்போதும் தாக்குதல் நடந்துள்ளது.\n\nமுன்னதாக, கடந்த ஜனவரி 26 ஆம் தேதி சுக்மா - பிஜாப்பூர் பகுதியில் முதன்முறையாக குடியரசு தின விழாவை ஒட்டி தேசியக் கொடி ஏற்றப்பட்டது.\n\nபலத்த பாதுகாப்புக்கு இடையே மாவோயிஸ்டு ஆதிக்கம் நிறைந்த அப்பகுதியில் குடியரசு தின விழா கொண்டாடப்பட்டது.\n\nஇதனைத் தொடர்ந்து கடந்த செவ்வாய்க் கிழமை  (ஜனவரி 30) ஜோனாகுடா - அலிகுடா பகுதியில் அதிரடிப் படையினரும் சிஆர்பிஎஃப் சிறப்பு அதிரடிப் படையினரும் கூட்டாக இணைந்து மாவோயிஸ்ட்டுகளைத் துடைத்தொழிக்கும் பணியில் ஈடுபட்டனர்.\n\nஅப்போது, அடர்ந்த காட்டுப் பகுதியில் பதுங்கியிருந்த மாவோயிஸ்டுகள் திடீரெனத் தாக்குதல் நடத்தி மூன்று வீரர்களைக் கொன்றனர்.\n\nஅதையடுத்து பாதுகாப்புப் படையினரும் பதில் தாக்குதல் நடத்தினர். ஆனால்,   மாவோயிஸ்டுகள் அடர்ந்த காட்டுக்குள் தப்பி ஓடிவிட்டனர். பின்னர், ஏர் ஆம்புலன்ஸ் மூலம் உயிரிழந்த மூன்று வீரர்களின் உடல்கள் மீட்கப்பட்டன. அவர்கள் தேவன்.சி, பவன் குமார், லம்ப்தார் சின்ஹா என அடையாளம் காணப்பட்டுள்ளது.\n\n2024 ஆம் ஆண்டுத் தொடக்கத்தில் உள்துறை அமைச்சர்  அமித்ஷா, சத்தீஸ்கரில் மாவோயிஸ்டைக் கட்டுப்படுத்துவது குறித்து ஆய்வுக் கூட்டம் ஒன்றை நடத்தினார். அப்போது அவர், “மூன்று ஆண்டுகளில் அந்த மாநிலத்தில் மாவோயிஸ்டுகளின் அச்சுறுத்தல்கள் ஒடுக்கப்படும்,” என்று சூளுரைத்திருந்தார்.\n\nஇந்நிலையில் பாதுகாப்புப் படையினர் கொல்லப்பட்டதால் அப்பகுதியில் பரபரப்பு நிலவியுள்ளது.  மாவோயிஸ்டுகளைத் தேடும் பணியை பாதுகாப்புப் படையினர் முடுக்கி விட்டுள்ளனர்.\n\nசுக்மா - பிஜப்பூர் பகுதியில் ஜகர்குண்டா மலை அருகே பாதுகாப்புப் படையினர் புதிதாக அமைத்துள்ள முகாம் மீது மாவோயிஸ்டுகள் துப்பாக்கிச் சூடு நடத்தியதாகக் கூறப்படுகிறது.\n\nஅதையடுத்து பாதுகாப்புப் படையினரின் முகாம்களைச் சுற்றிலும் பாதுகாப்பு பலப்படுத்தப்பட்டுள்ளது.\n\nகுறிப்புச் சொற்கள்\n\nபாதுகாப்புப் படையினர்\n\nதொடர்புடைய செய்திகள்\n\nமாவோயிஸ்டுகள் தாக்குதலில் ஆயுதப் படை வீரர் உயிரிழப்பு\n\n14 Dec 2023\n\n-\n\n8:28 PM", "images": [{"image_url": "https://cassette.sphdigital.com.sg/image/tamilmurasu/677107621fb536a5e3da33117c317877a474fc02c3d6407555b4878f619a5267?w=825", "alt_text": "6ee6e8d7-0983-4e25-aa1f-58464430fedb", "caption": "சத்தீஸ்கர் காட்டுப் பகுதியில் மாவோயிஸ்டுகளைத் தேடி அழிக்கும் பணியில் இறங்கியுள்ள பாதுகாப்புப் படையினர். - படம்: ஊடகம்"}, {"image_url": "https://cassette.sphdigital.com.sg/image/tamilmurasu/b00daa248797d191082a230295a7a8c2394ade85f80d77ae52169fd7de8f5cfb?w=235", "alt_text": "படம்:", "caption": null}]}
{"article_url": "https://tamilmurasu.com.sg/singapore/2-people-s-association-employees-allegedly-involved-fraud-case-linked-our-tampines-hub-project", "site_title": "நமது தெம்பனிஸ் நடுவம்: மோசடியில் ஈடுபட்டதாக மக்கள் கழக ஊழியர்கள் இருவர்மீது குற்றச்சாட்டு", "publish_date": "2024-01-31", "content": "நமது தெம்பனிஸ் நடுவம்: மோசடியில் ஈடுபட்டதாக மக்கள் கழக ஊழியர்கள் இருவர்மீது குற்றச்சாட்டு\n\n31 Jan 2024 - 5:48 pm\n\n2\n\nmins read\n\nநமது தெம்பனிஸ் நடுவத்தின் மேம்பாட்டுத் திட்டத்துக்கான அரசாங்கத் தலைமைக் கணக்காய்வாளர் அலுவலகத்தின் கணக்காய்வின்போது மோசடிச் சம்பவங்கள் நடந்தன. -\n\nபடம்: ஸ்ட்ரெய்ட்ஸ் டைம்ஸ்\n\n‘அவர் தெம்பனிஸ் ஹப்’ பின் மேம்பாட்டுத் திட்டத்துடன் தொடர்புடைய கொள்முதல் மோசடிச் சம்பவத்தில் ஈடுபட்டதாக ஜனவரி 31ஆம் தேதி நான்கு ஆடவர்கள் மீது நீதிமன்றத்தில் குற்றஞ்சாட்டப்பட்டது.\n\nஅவர்களில் இருவர் மக்கள் கழகத்தின் ஊழியர்கள்.\n\nவின்சண்ட் சாங் யூ டெக், 63, மக்கள் கழகத்தின் வசதி நிர்வாகப் பிரிவின் துணை இயக்குநராக இருந்தார். லீ கியான் வீ, 51, மக்கள் கழகத்தில் குத்தகைகளுக்கான மூத்த வசதி மேலாளராக இருந்தார்.\n\nஅவர்கள் இன்னும் அங்குப் பணிபுரிகிறார்களா என்பதை அறிந்துகொள்ள ஸ்ட்ரெய்ட்ஸ் டைம்ஸ், மக்கள் கழகத்தைத் தொடர்புகொண்டுள்ளது.\n\nமூன்றாவது நபரான சீட் தோங் கொக், 67, மக்கள் கழகம் சிறு கட்டடப் பணிகளுக்காக வேலையில் அமர்த்திய குத்தகை நிறுவனத்தில் வசதி மேலாளராக இருந்தார்.\n\nநான்காவது ஆடவர் மக்கள் கழகம் அமர்த்திய குத்தகை நிறுவன மேலாளர், 42 வயது சோ சுன் காங்.\n\nசீட் ‘கேஸ்பியன் இலெக்ட்ரிக்கல் சப் காண்டிரெக்டர்’ எனும் நிறுவனத்தின் உரிமையாளர் என்று கணக்கியல், நிறுவனக் கட்டுப்பாட்டு ஆணையத்திடமிருந்து தெரிவிக்கப்பட்டது. இருப்பினும், நீதிமன்ற ஆவணங்களில் அந்த நிறுவனத்தின் பெயர் குறிப்பிடப்படவில்லை.\n\nபொய் ஆவணங்களைத் தயாரித்ததாக சீட் மீது மூன்று குற்றச்சாட்டுகள் சுமத்தப்பட்டன. அவர் அந்த குற்றங்களை 2017ஆம் ஆண்டிலும் 2019ஆம் ஆண்டிலும் புரிந்ததாகக் கூறப்படுகிறது.\n\n“அவர் மற்ற நிறுவனங்களிடமிருந்து வழங்கப்பட்டதாகக் கூறப்படும் 18 விலைக்குறிப்பு ஆவணங்களைத் தயாரிக்க குத்தகை நிறுவனத்தின் நிர்வாக ஊழியர்களைத் தூண்டியதாகச் சந்தேகிக்கப்படுகிறது. அவற்றைக் கொண்டு, மக்கள் கழகத்துக்குத் தேவைப்பட்ட மூன்று விலைக்குறிப்புகளில் அந்தக் குத்தகை நிறுவனத்தின் விலைக்குறிப்பு ஆக மலிவானதாக இருப்பதைக் காட்டி மக்கள் கழகத்தை ஏமாற்ற அவர் திட்டமிட்டதாகக் கூறப்படுகிறது,” என்று காவல்துறையினர் தெரிவித்தனர்.\n\nசீட்டின் வழக்கு பிப்ரவரி 28ஆம் தேதிக்கு ஒத்திவைக்கப்பட்டுள்ளது.\n\nமற்ற மூவரின் வழக்குகள் மீண்டும் மார்ச் மாதம் 4ஆம் தேதி விசாரனைக்கு வரும்.\n\nகுறிப்புச் சொற்கள்\n\nமோசடி\n\nதொடர்புடைய செய்திகள்\n\n$1.5 பி. மோசடி: வர்த்தகர் மீது புதிய குற்றச்சாட்டு\n\n31 Jan 2024\n\n-\n\n4:00 PM", "images": [{"image_url": "https://cassette.sphdigital.com.sg/image/tamilmurasu/30f93fa0f3494b5252b64011e3588bd20c5cf8e8ce1348a6f8d41fcf3baec333?w=825", "alt_text": "fce8369e-68ff-4400-ad88-ece1b1f3a69d", "caption": "நமது தெம்பனிஸ் நடுவத்தின் மேம்பாட்டுத் திட்டத்துக்கான அரசாங்கத் தலைமைக் கணக்காய்வாளர் அலுவலகத்தின் கணக்காய்வின்போது மோசடிச் சம்பவங்கள் நடந்தன. - படம்: ஸ்ட்ரெய்ட்ஸ் டைம்ஸ்"}, {"image_url": "https://cassette.sphdigital.com.sg/image/tamilmurasu/aa1dcbe6f228801957fcd6003c58ac1d38b30554f86caeaac651e2660da49a91?w=235", "alt_text": "குற்றச்சாட்டு சுமத்தப்பட்ட இங் யு ‌ஷி.", "caption": null}]}
{"article_url": "https://tamilmurasu.com.sg/india/story20240131-145288", "site_title": "மின்னிலக்க நாணய முதலீடு: ஆசைகாட்டி ரூ.60 லட்சம் மோசடி", "publish_date": "2024-01-31", "content": "மின்னிலக்க நாணய முதலீடு: ஆசைகாட்டி ரூ.60 லட்சம் மோசடி\n\n31 Jan 2024 - 5:47 pm\n\n1\n\nmins read\n\nமின்னிலக்க நாணய முதலீடு செய்தால் அதிக லாபம் ஈட்டலாம் என்ற ஆசை வார்த்தையைக் கேட்டு மும்பை தொழில் அதிபர் ஒருவர் ரூ.65 லட்சம் ஏமாந்துள்ளார். -\n\nகோப்புப்படம்: ராய்ட்டர்ஸ்\n\nமும்பை:\n\nஅந்நியச் செலாவணியில் மின்னிலக்க நாணயம் மூலம் முதலீடு செய்தால் அதிக லாபம் ஈட்டலாம் என்று ஒருவர் தொலைபேசி வாயிலாக மும்பை தொழில் அதிபரிடம் கைப்பேசி மூலம் பேசியிருக்கிறார்.\n\nஅதை நம்பிய நவிமும்பை கலம்பொலி பகுதியைச் சேர்ந்த 59 வயது தொழில் அதிபர், அவ்வாறு முதலீடு செய்ய இணங்கி ரூ.65 லட்சத்தைக் கொடுத்துள்ளார்.\n\nஇந்தநிலையில் அந்தத் தொழில் அதிபர், முதலீடு செய்து சில நாட்களுக்குப் பின் முதலீட்டின் வழி கிடைத்த லாபம் குறித்துக் கேட்ட போது தொலைபேசியில் தொடர்புகொண்டு பேசியவர்கள் சரியாகப் பதில் அளிக்கவில்லை.\n\nதொழில் அதிபர் மீண்டும், மீண்டும் கேட்டதை அடுத்து அவர்கள் ரூ.4 லட்சத்து 46 ஆயிரத்து 878-ஐ திருப்பி கொடுத்தனர். அதன்பிறகு தொலைபேசியில் பேசியவரை தொழில் அதிபரால் தொடர்பு கொள்ள முடியவில்லை.\n\nமேலும் அவர் மின்னிலக்கத்தில் முதலீடு செய்த பணத்தையும் திரும்பப் பெறமுடியவில்லை. இதனால் தான் ஏமாற்றப்பட்டதை உணர்ந்த தொழில் அதிபர்,  அந்த மோசடி குறித்து நவிமும்பை காவல் நிலையத்தில் புகார் அளித்தார்.\n\nஅந்த புகார் தொடர்பாக காவல்துறையினர், ஐந்து பேர் மீது மோசடி வழக்குப்பதிவு செய்து விசாரணை நடத்தி வருகின்றனர்.\n\nகுறிப்புச் சொற்கள்\n\nமின்னிலக்க நாணயம்\n\nமும்பை\n\nமோசடி\n\nதொடர்புடைய செய்திகள்\n\nமுதலீட்டு மோசடியிலிருந்து முதியவரைக் காப்பாற்றிய வங்கி, காவல்துறை\n\n17 Jan 2024\n\n-\n\n6:20 PM", "images": [{"image_url": "https://cassette.sphdigital.com.sg/image/tamilmurasu/bcf2969c76232c144a578c109445598309a5f454101db43229b4b84d09f31397?w=825", "alt_text": "63b672ad-722a-4e94-adcb-2c57bae21c89", "caption": "மின்னிலக்க நாணய முதலீடு செய்தால் அதிக லாபம் ஈட்டலாம் என்ற ஆசை வார்த்தையைக் கேட்டு மும்பை தொழில் அதிபர் ஒருவர் ரூ.65 லட்சம் ஏமாந்துள்ளார். - கோப்புப்படம்: ராய்ட்டர்ஸ்"}, {"image_url": "https://cassette.sphdigital.com.sg/image/tamilmurasu/ca2fe815c37e2b82e47c2e2aaf88fd96fc2179b70989e7ddd2ea20d2c208d3b2?w=235", "alt_text": "முதலீட்டு மோசடியில் கிட்டத்தட்ட $1.5 மில்லியனை இழக்கவிருந்தவரைக் காவல்துறை மோசடித் தடுப்பு நிலைய அதிகாரிகளும் வங்கி மோசடித் தடுப்புக் குழுவினரும் காப்பாற்றினர்.", "caption": null}]}
{"article_url": "https://tamilmurasu.com.sg/india/story20240131-145287", "site_title": "மனைவியின் மூக்கை அறுத்த கணவர்", "publish_date": "2024-01-31", "content": "மனைவியின் மூக்கை அறுத்த கணவர்\n\n31 Jan 2024 - 5:44 pm\n\n1\n\nmins read\n\nகுடும்ப தகராறு காரணமாக துக்க வீட்டிற்குச் சென்றிருந்த மனைவியின் மூக்கை அறுத்த கணவன். -\n\nபடம்: தமிழக ஊடகம்\n\nதிருவனந்தபுரம்:\n\nகேரள மாநிலம் திருவனந்தபுரம் அருகே உள்ள போத்தன்கோடு பகுதியை சேர்ந்தவர் அனில்குமார். இவருடைய 48 வயதான மனைவியின் பெயர் சுதா.\n\nகணவன்-மனைவி இடையே ஏற்பட்ட குடும்ப தகராறு காரணமாக சுதா தனது 3 மகள்களுடன் தனியாக வசித்து வருகிறார். இந்நிலையில் சம்பவத்தன்று துக்க நிகழ்ச்சியில் பங்கேற்பதற்காக உறவினர் வீட்டுக்கு சுதா சென்றார். இதையறிந்து அங்கு வந்த அனில்குமார் மனைவியுடன் தகராறு செய்தார். அப்போது இருவருக்கும் இடையே கைகலப்பு ஏற்பட்டது. அதனைத் தொடர்ந்து தான் வைத்திருந்த கத்தியால் மனைவியை அனில்குமார் குத்த முயன்றார்.\n\nஅப்போது சுதாவின் மூக்கில் கத்தி பட்டு படுகாயம் ஏற்பட்டது. அதை தொடர்ந்து அனில்குமார் அங்கிருந்து தப்பி ஓடி விட்டார். மூக்கு அறுபட்ட நிலையில் சுதா திருவனந்தபுரம் அரசு மருத்துவமனையில் சிகிச்சைக்காக அனுமதிக்கப்பட்டுள்ளார். இச்சம்பவம் குறித்து போத்தன் கோடு காவல்துறையினர் வழக்குப்பதிவு செய்து தலைமறைவான அனில்குமாரைத் தேடி வருகிறார்கள்.\n\nகுறிப்புச் சொற்கள்\n\nமனைவி\n\nகுடும்பம்\n\nகத்திக்குத்து\n\nதொடர்புடைய செய்திகள்\n\nபீகாரில் குழந்தை உள்ளிட்ட மூவர் கொடூரக் கொலை; தந்தை, சகோதரர் தப்பி ஓட்டம்\n\n10 Jan 2024\n\n-\n\n6:06 PM\n\nகணவர் உயிரிழந்த 10 நிமிடங்களில் மனைவி உயிரும் பிரிந்தது\n\n16 Jan 2024\n\n-\n\n11:04 AM", "images": [{"image_url": "https://cassette.sphdigital.com.sg/image/tamilmurasu/ab552bcef67be009eb3ba5c1fd82389ba0c41192fd91da3da0ddb5b8a63a73e0?w=825", "alt_text": "e96b3f09-7b6b-4286-9c32-acc6abfc187e", "caption": "குடும்ப தகராறு காரணமாக துக்க வீட்டிற்குச் சென்றிருந்த மனைவியின் மூக்கை அறுத்த கணவன். - படம்: தமிழக ஊடகம்"}, {"image_url": "https://cassette.sphdigital.com.sg/image/tamilmurasu/82753de8283c88e6f98a5614d33b881cc35fd0f0715e8106df504a88567c07d8?w=235", "alt_text": "கொலை செய்யப்பட்ட தம்பதியர்.", "caption": null}, {"image_url": "https://cassette.sphdigital.com.sg/image/tamilmurasu/8bd21ff82a8954a412a6a1e8d3d3cc2d48f3e555b79294d566567bf31fd705fc?w=235", "alt_text": "கணேசன், கண்ணம்மாள் தம்பதியர்.", "caption": null}]}
{"article_url": "https://tamilmurasu.com.sg/india/story20240131-145286", "site_title": "பண்ணை வீட்டில் நடந்த விருந்தில் கைகலப்பு: இருவர் உயிரிழப்பு", "publish_date": "2024-01-31", "content": "பண்ணை வீட்டில் நடந்த விருந்தில் கைகலப்பு: இருவர் உயிரிழப்பு\n\n31 Jan 2024 - 5:36 pm\n\n1\n\nmins read\n\nபண்ணை வீட்டில் ஏற்பாடு செய்யப்பட்டிருந்த விருந்தில் கலந்துகொண்டவர்கள் ஒருவரையொருவர் தாக்கிக்கொள்ளும் காட்சி. -\n\nபடம்: ஊடகம்\n\nகுருகிராம்:\n\nஅரியானாவின் குருகிராம் நகரிலுள்ள பலியாவாஸ் கிராமத்தில் அமைந்துள்ள பண்ணை வீடு ஒன்றில் பிறந்த நாள் கொண்டாட்டத்துக்கு ஏற்பாடு செய்யப்பட்டிருந்தது. இதில், டெல்லியில் உள்ள பல்வேறு கல்லூரிகளை சேர்ந்த 30 மாணவர்கள் வரை கலந்து கொண்டனர்.\n\n\nஅப்போது, கார்களை நிறுத்துவதில் அம்மாணவர்களுக்கும் அப்பகுதி மக்களுக்கும் இடையே தகராறு ஏற்பட்டது. வாய்த்தகராறாக ஆரம்பித்தது பின்னர் கைகலப்பாக மாறியது. ஒருவரையொருவர் தாக்கிக்கொண்டனர்.\n\nஅவர்களைத்  தடுப்பதற்காக பண்ணை இல்ல உரிமையாளர்களில் ஒருவரான பிரவீன் குமாரும் அவருடைய உதவியாளர்களும் சென்றனர். அவர்களையும் தாக்குதலில் ஈடுபட்ட அப்பகுதி மக்கள் தாக்கினர்.\n\nஇத்தாக்குதலில் பண்ணை இல்ல உரிமையாளர்களில் ஒருவரான  பிரவீன் உட்பட 9 பேர் பலத்த காயமடைந்தனர். அவர்கள் சிகிச்சைக்காக கொண்டு செல்லப்பட்டனர். எனினும், தனியார் மருத்துவமனையில் அனுமதிக்கப்பட்டிருந்த பிரவீன் சிகிச்சை பலனின்றி உயிரிழந்தார்.\n\nஇதேபோன்று, பலத்த காயமடைந்த கஜேந்திரா என்ற மாணவர், டெல்லி எய்ம்ஸ் மருத்துவமனையில் சிகிச்சை பெற்ற நிலையில், கடந்த செவ்வாய்க்கிழமை உயிரிழந்தார்.\n\nஇச்சம்பவத்தில் தொடர்புடைய இருவரைக் காவல்துறையினர் கைது செய்தனர். மேலும், குற்றவாளிகளைத் தேடி வருவதாக காவல்துறை கூறியது.\n\nகுறிப்புச் சொற்கள்\n\nவிருந்து\n\nஉயிரிழப்பு\n\nதொடர்புடைய செய்திகள்\n\nகறி விருந்தில் பங்கேற்ற 17 பேருக்கு கிருமி பாதிப்பு\n\n24 May 2021\n\n-\n\n5:30 AM", "images": [{"image_url": "https://cassette.sphdigital.com.sg/image/tamilmurasu/134ca5fbc96d738bc2141312d3c17388189f3636214c597e45c3b91ae2d3cb35?w=825", "alt_text": "8d1d02ad-e3de-487d-81dc-47a1d246bbde", "caption": "பண்ணை வீட்டில் ஏற்பாடு செய்யப்பட்டிருந்த விருந்தில் கலந்துகொண்டவர்கள் ஒருவரையொருவர் தாக்கிக்கொள்ளும் காட்சி. - படம்: ஊடகம்"}, {"image_url": "https://tamilmurasu.com.sg/web2-assets/tm_default_image-TFStbgXe.webp?w=235", "alt_text": null, "caption": null}]}
{"article_url": "https://tamilmurasu.com.sg/tamilnadu/story20240131-145285", "site_title": "பணிப்பெண்ணைக் கொடுமைப்படுத்தவில்லை; படிக்க வைத்தோம் என திமுக எம்எல்ஏ மகன், மருமகள் விளக்கம்", "publish_date": "2024-01-31", "content": "பணிப்பெண்ணைக் கொடுமைப்படுத்தவில்லை; படிக்க வைத்தோம் என திமுக எம்எல்ஏ மகன், மருமகள் விளக்கம்\n\n31 Jan 2024 - 5:29 pm\n\n1\n\nmins read\n\nஆண்டோ, மெர்லினா. -\n\nபடம்: ஊடகம்\n\nசென்னை:\n\nதங்களிடம் வேலை பார்த்த பணிப்பெண்ணை எந்த வகையிலும் கொடுமைப்படுத்தவில்லை என திமுக எம்எல்ஏ கருணாநிதியின் மருமகளான மெர்லினா தெரிவித்துள்ளார்.\n\nமெர்லினாவும் அவரது கணவரும் திமுக எம்எல்ஏவின் மகனான ஆண்டோவும் பணிப்பெண்ணைக் கொடுமைப்படுத்திய வழக்கை எதிர்கொண்டுள்ளனர்.\n\nஇருவரும் பிணை வழங்கக்கோரி சென்னை முதன்மை அமர்வு நீதிமன்றத்தில் மனுத்தாக்கல் செய்துள்ளனர்.\n\nஇத்தம்பதியர் வீட்டில் தாம் பணிப்பெண்ணாக வேலை பார்த்தபோது அடித்து துன்புறுத்தப்பட்டதாக பட்டியலினத்தைச் சேர்ந்த 17 வயது இளம்பெண் புகார் எழுப்பி உள்ளார்.\n\nஇளம்பெண் வெளியிட்ட காணொளி பெரும் பரபரப்பையும் விவாதங்களையும் எழுப்பியுள்ள நிலையில் ஆண்டோ, மெர்லினா தம்பதியர் கைதாகி உள்ளனர்.\n\nஇதையடுத்து இத்தம்பதியர் சார்பில் பிணை மனுத்தாக்கல் செய்யப்பட்டுள்ளது.\n\nஅதில், பணிப்பெண்ணாக வந்த பெண்ணை தங்கள் குடும்ப உறுப்பினர் போலவே நடத்தியதாகவும் கல்லூரியில் சேர்த்து படிக்க வைத்து கல்விக் கட்டணத்தையும்கூட செலுத்தி இருப்பதாகவும் பிணை மனுவில் குறிப்பிடப்பட்டுள்ளது.\n\nகுறிப்புச் சொற்கள்\n\nபணிப்பெண்\n\nதொடர்புடைய செய்திகள்\n\nசிறுமி சித்திரவதை வழக்கு: திமுக எம்எல்ஏவின் மகன், மருமகளை சிறையில் அடைக்க உத்தரவு\n\n26 Jan 2024\n\n-\n\n10:07 PM", "images": [{"image_url": "https://cassette.sphdigital.com.sg/image/tamilmurasu/e5dca39d35c57ab1690a8794444d309f67ab4b3cfb31b4b3af108345850f0971?w=825", "alt_text": "7bf6da87-ecab-455e-8151-ef63cbd31ed1", "caption": "ஆண்டோ, மெர்லினா. - படம்: ஊடகம்"}, {"image_url": "https://cassette.sphdigital.com.sg/image/tamilmurasu/3367c24406afb8231a288fc3677fffb9e207e4b2e3daa7654543cf2841c9e414?w=235", "alt_text": "திமுக எம்எல்ஏ கருணாநிதியின் மகன் ஆண்ட்ரோ மதிவாணன், மருமகள் மெர்லினா ஆகிய இருவரையும் பிப்ரவரி 9ஆம் தேதி வரை சிறையில் அடைப்பதற்கு நீதிபதி உத்தரவிட்டார்.  ", "caption": null}]}
{"article_url": "https://tamilmurasu.com.sg/cinema/story20240131-145283", "site_title": "வாழ்வின் உணர்வுபூர்வமான அங்கமாக மாறிய படம்", "publish_date": "2024-01-31", "content": "வாழ்வின் உணர்வுபூர்வமான அங்கமாக மாறிய படம்\n\n31 Jan 2024 - 5:04 pm\n\n1\n\nmins read\n\nபூர்ணா. -\n\nபடம்: ஊடகம்\n\n’டெவில்’ திரைப்படம்  தனது வாழ்க்கையுடன் மிக நெருங்கிய தொடர்புடைய உணர்வுபூர்வமான அங்கமாக மாறி விட்டது என்கிறார் நடிகை பூர்ணா.\n\nஇது ‘சவரக்கத்தி’ இயக்குநர் ஆதித்யா இயக்கத்தில் பூர்ணாவுடன் விதார்த், அருண், மிஷ்கின் உள்ளிட்ட பலர் நடித்துள்ள படம். எழுத்தாளர் தேவி பாரதி எழுதிய ‘ஒளிக்குப் பிறகு இருளுக்கு அப்பால்’ என்ற நாவலைத் தழுவி உருவாகியுள்ளது.\n\n‘சவரக்கத்தி’ படத்தில் என்னை ஒரு தாயாக திரையில் காட்டியிருந்தனர். இப்போது உண்மையாகவே ஒரு குழந்தைக்கு தாயாகும்போது இயக்குநர் ஆதித்யா படத்தில் மீண்டும் தாயாக நடித்துள்ளேன்.\n\n“டெவில்’ படத்தில் இடம்பெற்றுள்ள பாடல்களுக்கு நான் அடிமையாக விட்டேன். என் கணவரை உற்சாகப்படுத்த விரும்பினால் ‘டெவில்’ பாடல்களை ஒலிக்கச் செய்து நடனமாடத் தொடங்கி விடுவேன். இதுபோன்ற  படைப்புகளின் எண்ணிக்கை அதிகரிக்க வேண்டும் என்கிறார்,” பூர்ணா.\n\nகுறிப்புச் சொற்கள்\n\nநடிகை\n\nதொடர்புடைய செய்திகள்\n\nநடிகை பூர்ணா என் தாயைப் போன்றவர்; சாகும்வரை சாதிக்க வாழ்த்திய இயக்குநர்\n\n27 Jan 2024\n\n-\n\n3:51 PM", "images": [{"image_url": "https://cassette.sphdigital.com.sg/image/tamilmurasu/ae2fb88faf20d90d4a98557aee95fb5682e5e0b141b1d286101d92ee4b39dad6?w=825", "alt_text": "709d9d74-a719-4f66-8098-47bf2605c17a", "caption": "பூர்ணா. - படம்: ஊடகம்"}, {"image_url": "https://cassette.sphdigital.com.sg/image/tamilmurasu/a48ca76ab195afd84ac1263a96bee3cedf058c79d7be7e3340226e0a52517c00?w=235", "alt_text": "‘டெவில்’ திரைப்படத்தில் ஒரு காட்சி.", "caption": null}]}
{"article_url": "https://tamilmurasu.com.sg/sports/story20240131-145281", "site_title": "முதலிடத்தை நெருங்கும் ஆர்சனல்", "publish_date": "2024-01-31", "content": "முதலிடத்தை நெருங்கும் ஆர்சனல்\n\n31 Jan 2024 - 4:44 pm\n\n1\n\nmins read\n\nஆட்டத்தின் 65வது நிமிடத்தில் முதல் கோல் அடித்து அசத்தியது ஆர்சனல் குழு. -\n\nபடம்: ஏஎஃப்பி\n\nலண்டன்:\n\nஇங்கிலிஷ் பிரிமியர் லீக் காற்பந்து போட்டியில் மீண்டும் வெற்றிப்பாதைக்கு திரும்பியுள்ளது ஆர்சனல் குழு.\n\nசெவ்வாய்க்கிழமை பின்னிரவு நடந்த நாட்டிங்ஹாம் ஃபாரஸ்ட்  அணிக்கு எதிரான ஆட்டத்தில் 2-1 என்ற கோல் கணக்கில் ஆர்சனல் வெற்றிபெற்றது.\n\nகடந்த சில வாரங்களாக புள்ளிகளைக் குவிக்கத்தவறிய ஆர்சனல் தற்போது தொடர்ந்து இரண்டு ஆட்டங்களில் வெற்றிபெற்று புள்ளிப்பட்டியலில் முதலிடத்திற்கு அருகே வந்துள்ளது.\n\nஆட்டத்தின் 65வது நிமிடத்திலும்  72வது நிமிடத்திலும் கோல் அடித்து அசத்தியது ஆர்சனல்.\n\nஇருப்பினும் ஆட்டத்தின் 89வது நிமிடத்தில் கவனக்குறைவாக ஆர்சனல் செயல்பட்டதால்  நாட்டிங்ஹாம் ஃபாரஸ்ட்  அணிக்கு முதல் கோல் அடிக்கும் வாய்ப்பு கிடைத்தது. அதன் பின்னர் சுதாரித்துக் கொண்ட ஆர்ச\n\nன\n\nல், ஃபாரஸ்ட் அணியை கட்டுக்குள் வைத்து வெற்றியை தன் வசப்படுத்தியது.\n\nபிப்ரவரி 5ஆம் தேதி ஆர்சனல் குழு லிவர்பூல் அணியை எதிர்த்து விளையாடுகிறது. இந்த ஆட்டத்தில் வெற்றிபெற்று புள்ளிப்பட்டியலில் முதல் இடத்திற்கு முன்னேற ஆர்சனல் போராடக்கூடும்.\n\nபுதன்கிழமை மாலை நிலவரப்படி புள்ளிப்பட்டியலில் லிவர்பூல் குழு 48 புள்ளிகளுடன் முதலிடத்தில் உள்ளது. 46 புள்ளிகளுடன் ஆர்சனல் இரண்டாவது இடத்தில் உள்ளது. மான்செஸ்டர் சிட்டி 43 புள்ளிகளுடன் மூன்றாவது நிலையில் உள்ளது. ஆஸ்டன் வில்லா நான்காவது இடத்தில் நீடிக்கிறது.\n\nகுறிப்புச் சொற்கள்\n\nகாற்பந்து\n\nதொடர்புடைய செய்திகள்\n\nஆசிய கிண்ணக் காற்பந்து: காலிறுதியில் தென்கொரியா\n\n31 Jan 2024\n\n-\n\n4:09 PM", "images": [{"image_url": "https://cassette.sphdigital.com.sg/image/tamilmurasu/330a6db93d69319b3714c9b460a213ee29488779d32ae02bbf1fd7d766fcc625?w=825", "alt_text": "98993873-445e-4859-8561-fc27f372e5d8", "caption": "ஆட்டத்தின் 65வது நிமிடத்தில் முதல் கோல் அடித்து அசத்தியது ஆர்சனல் குழு. - படம்: ஏஎஃப்பி"}, {"image_url": "https://cassette.sphdigital.com.sg/image/tamilmurasu/b5c01664421c62672bf1e68b957c7048b465f4fca5ccf9ed50fd7d030ab64cd3?w=235", "alt_text": "ஆட்டத்தை வென்ற உற்சாகத்தில் தென்கொரிய காற்பந்து வீரர்கள்.", "caption": null}]}
{"article_url": "https://tamilmurasu.com.sg/singapore/girl-12-killed-accident-taman-jurong-driver-arrested", "site_title": "தாமான் ஜூரோங் விபத்து: 12 வயது சிறுமி உயிரிழப்பு; ஓட்டுநர் கைது", "publish_date": "2024-01-31", "content": "தாமான் ஜூரோங் விபத்து: 12 வயது சிறுமி உயிரிழப்பு; ஓட்டுநர் கைது\n\n31 Jan 2024 - 4:35 pm\n\n1\n\nmins read\n\nவிபத்து, ஜனவரி 30ஆம் தேதி பிற்பகல் 3.50 மணிவாக்கில் யுவான் சிங் ரோட்டில் நேர்ந்தது. -\n\nபடம்: எஸ்ஜிரோட் புளோக்ஸ்\n\nதாமான் ஜூரோங்கில் வேன் ஒன்று மோதியதால் 12 வயது சிறுமி ஒருவர் உயிர் இழந்தார். இரண்டு பள்ளிகளுக்குச் சில நிமிடங்கள் தொலைவில் அந்த விபத்து நேர்ந்தது.\n\n23 வயது ஆடவரான வேன் ஓட்டுநர், கவனக்குறைவாக ஓட்டி மரணத்தை விளைவித்ததற்காகக் கைதுசெய்யப்பட்டதாக காவல்துறை தெரிவித்தது.\n\nயுவான் சிங் ரோட்டில் நேர்ந்த அந்த விபத்து குறித்து தனக்கு பிற்பகல் 3.50 மணிவாக்கில் தகவல் கிடைத்ததாக சிங்கப்பூர் குடிமைத் தற்காப்புப் படை கூறியது. அந்த மாணவியின் மரணம் சம்பவ இடத்திலேயே உறுதிசெய்யப்பட்டதாகத் தெரிவிக்கப்பட்டது.\n\nமேலும் ஒருவர் இங் டெங் ஃபொங் மருத்துவமனைக்குக் கொண்டுசெல்லப்பட்டார். காயமடைந்தவர் மற்றொரு பாதசாரியா பயணியா என்பது தெரியவில்லை. இருப்பினும், மேல்விவரங்களுக்காக ஸ்ட்ரெய்ட்ஸ் டைம்ஸ் காவல்துறையைத் தொடர்புகொண்டுள்ளது.\n\nஜூரோங் உயர்நிலைப் பள்ளியும், யுவபாரதி அனைத்துலகப் பள்ளியும் சம்பவ இடத்திற்கு அருகில் அமைந்துள்ளன.\n\nஉயிரிழந்த சிறுமி அனைத்துலகப் பள்ளி ஒன்றில் பயின்றதாக ஸ்ட்ரெய்ட்ஸ் டைம்ஸ் அறிகிறது.\n\nகுறிப்புச் சொற்கள்\n\nசாலை விபத்து\n\nதொடர்புடைய செய்திகள்\n\nசாலை விபத்தில் மாண்ட 4 வயது சிறுமி:  பாதுகாப்பு நடவடிக்கைகளுக்கு அழைப்பு\n\n30 Jan 2024\n\n-\n\n7:07 PM", "images": [{"image_url": "https://cassette.sphdigital.com.sg/image/tamilmurasu/26bc9ae47010a288d0dd1c14da5acb356e3a7b38b10c0585225ac09f4c2a6f1f?w=825", "alt_text": "f2645fb9-e139-46c9-8bac-3dd29b2d5da6", "caption": "விபத்து, ஜனவரி 30ஆம் தேதி பிற்பகல் 3.50 மணிவாக்கில் யுவான் சிங் ரோட்டில் நேர்ந்தது. - படம்: எஸ்ஜிரோட் புளோக்ஸ்"}, {"image_url": "https://cassette.sphdigital.com.sg/image/tamilmurasu/ba2e4600a3d0adb950c9795dd0f12b49c547a00bb8e1577ce17be752db74dd08?w=235", "alt_text": "சிறுமி மாண்ட இடத்தில் குடியிருப்பாளர்கள் மலர்க் கொத்துகளை வைத்து கண்ணீர் அஞ்சலி செலுத்தினர்.", "caption": null}]}
{"article_url": "https://tamilmurasu.com.sg/singapore/story20240131-145279", "site_title": "ஆண்டு முதல் பாதியில் உற்பத்தி, சேவை துறைகள் நம்பிக்கையுடன் உள்ளன: ஆய்வு", "publish_date": "2024-01-31", "content": "ஆண்டு முதல் பாதியில் உற்பத்தி, சேவை துறைகள் நம்பிக்கையுடன் உள்ளன: ஆய்வு\n\n31 Jan 2024 - 4:33 pm\n\n1\n\nmins read\n\nபடம். -\n\nதமிழ் முரசு\n\nஉள்ளூர் உற்பத்தியாளர்களில் அதிகமானோர் இவ்வாண்டு முதல் பாதியில் வர்த்தக சூழ்நிலை நம்பிக்கை தருவதாக உள்ளதாக ஆய்வு ஒன்றில் கூறியுள்ளனர்.\n\nஎனினும், சேவை துறை நிறுவனங்கள் ஆக்ககரமாக இருந்தபோதிலும் அவை மிதமான நம்பிக்கை கொண்டுள்ளதாக மற்றோர் ஆய்வு கூறுகிறது.\n\nஇந்த இரண்டு ஆய்வு முடிவுகளும் புதன்கிழமை (ஜனவரி 31) அன்று வெளியிடப்பட்டன.\n\nபொருளியல்  வளர்ச்சிக் கழகம் மேற்கொண்ட ஆய்வில் 10 விழுக்காடு உற்பத்தி நிறுவனங்கள் ஜனவரி முதல்  ஜூலை வரையிலான வர்த்தக சூழல் மேம்படும் என்று கூறியுள்ளன.\n\nஇதுவே இதற்கு முந்தைய காலாண்டு ஆய்வில் 7 விழுக்காடாக இருந்தது நினைவுகூரத்தக்கது.\n\nபுவிசார் அரசியல், பொருளியல் சவால்கள் தொடரும் சூழலிலும் பகுதி மின்கடத்திகளுக்கான தேவை அதிகரிக்கும் என்றும் கழகம் கூறுகிறது.\n\nஇதற்கிடையே, சிங்கப்பூர் புள்ளிவிவரத் துறை மேற்கொண்ட ஆய்வில் சேவைத் துறையை பொறுத்தவரை வர்த்தகம் மேம்படுவதற்கான சூழல் தெரிவதாக ஆய்வில் பங்கேற்ற 5 விழுக்காடு நிறுவனங்கள் தெரிவித்துள்ளன.\n\nஇது இதற்கு முந்தைய ஆய்வில் 9 விழுக்காடாக இருந்ததாக விளக்கப்பட்டுள்ளது.\n\nஉற்பத்தியாளர்களில் மின்னியல் துறைதான் அதிக நம்பிக்கை தருவதாக உள்ளது என்றும் ஆய்வு தெரிவிக்கிறது.\n\nகுறிப்புச் சொற்கள்\n\nபொருளியல்\n\nதொடர்புடைய செய்திகள்\n\nசிங்கப்பூர் சென்ற ஆண்டு $12.7 பி. மதிப்பிலான முதலீடுகளை ஈர்த்தது\n\n30 Jan 2024\n\n-\n\n4:13 PM", "images": [{"image_url": "https://cassette.sphdigital.com.sg/image/tamilmurasu/c32ac9527836001f2e5585902637e83724fc5727f3b3cd44a760af555daa1861?w=825", "alt_text": "3ea235fd-0aa5-4b2c-82e5-e64558e0cb76", "caption": "படம். - தமிழ் முரசு"}, {"image_url": "https://cassette.sphdigital.com.sg/image/tamilmurasu/4b1f13410805df8c8feb2dfdcb8a62e523289358ed0ed600b023066ed80a47ed?w=235", "alt_text": "பொருளியல் வளர்ச்சிக் கழகத்தின் இலக்குக்கு ஏற்ப, சென்ற ஆண்டு ஒட்டுமொத்த வர்த்தகச் செலவினம் $8.9 பில்லியனாகப் பதிவானது.", "caption": null}]}
{"article_url": "https://tamilmurasu.com.sg/singapore/story20240131-145278", "site_title": "சட்டவிரோத பணப் பரிவர்த்தனை: சந்தேக நபர் மீது கூடுதல் குற்றச்சாட்டுகள்", "publish_date": "2024-01-31", "content": "சட்டவிரோத பணப் பரிவர்த்தனை: சந்தேக நபர் மீது கூடுதல் குற்றச்சாட்டுகள்\n\n31 Jan 2024 - 4:23 pm\n\n2\n\nmins read\n\nசு வென்கியாங். -\n\nபடம்: இணையம்\n\nசிங்கப்பூரில் கள்ளப் பணத்தை நல்ல பணமாக மாற்றிய ஆகப் பெரிய வழக்கு தொடர்பாக குற்றச்சாட்டுகள் சுமத்தப்பட்ட 10 பேரில் சு வென்கியாங் என்பவரும் ஒருவர்.\n\nஇவருக்கு எதிராக இரண்டு நாட்களுக்கு முன் ஏழு குற்றச்சாட்டுகள் சுமத்தப்பட்டன. இதைத் தொடர்ந்து புதன்கிழமை (ஜனவரி 31) அன்று மேலும் இரண்டு குற்றச்சாட்டுகள் சு மீது சுமத்தப்பட்டுள்ளன.\n\nபுதிய குற்றச்சாட்டுகளில் ஒன்று, சு, ஃபுளுர் பிசினஸ் சர்விஸ் என்ற நிறுவனத்தில் விற்பனை இயக்குநராக பணிபுரிய மனிதவள அமைச்சுக்கு வொர்க் பாஸ் (வேலை அனுமதி அட்டை) விண்ணப்பம் செய்தது தொடர்பானது. ஃபுளுர் பிசினஸ் சர்விஸ் நிறுவனத்தில் வேலை பார்க்கும் எண்ணம் இல்லாத நிலையில் அதில் தான் வேலை பார்க்க எண்ணியுள்ளதாக அனுமதி கோரும் விண்ணப்பத்தில் கையெழுத்திட்டுள்ளார் சு.\n\nசு மீதான இரண்டாவது குற்றச்சாட்டில், அவரது மனைவி சு யான்பிங் சார்பாக வொர்க் பாஸ் விண்ணப்பம் செய்வது தொடர்பாக வென் வென் என்பவரை ஈடுபடுத்தி அவர் மூலம் பொய்யான உறுதிமொழி தயாரித்ததாக கூறப்படுகிறது.\n\nஅத்துடன், சு வென்கியாங்கின் உத்தரவின் பேரில் அவரது மனைவி சு யான்பிங்குக்கு ஜு யு குடும்ப அலுவலகம் என்ற நிறுவனத்தில் இயக்குநராக பணிபுரிய உள்ளார் என்று எம்பிளாய்மண்ட் பாஸுக்கு விண்ணப்பம் செய்யப்பட்டது. சு வென்கியாங் தமது மனைவி சு யான்பிங்கை ஜு யு குடும்ப அலுவலகத்தில் இயக்குநராக பணியில் அமர்த்த எவ்விதத் திட்டமும் இல்லாத நிலையில் அவருக்கு எம்பிளாய்மண்ட் பாஸ் விண்ணப்பம் செய்யப்பட்டதாக குற்றச்சாட்டு தெரிவிக்கிறது.\n\nஇதில்  கணக்கியல், நிறுவனக் கட்டுப்பாட்டு ஆணையப் பதிவுகளின்படி, ஃபுளுர் பிசினஸ் சர்விஸ் மற்றும் ஜு யு குடும்ப அலுவலக நிறுவனம் ஆகியவை 2021ஆம் ஆண்டு நிறுவப்பட்டது என்றும் அவை நிறுவனங்களுக்கு நிர்வாக ஆலோசனை வழங்கும்  சேவை புரிவதாக பதிவாகியுள்ளதாக தெரிவிக்கப்படுகிறது.\n\nஃபுளுர் பிசினஸ் சர்விஸ் நிறுவனத்தின் வர்த்தக தகவல் திரட்டில் திரு வென்னின் பெயர் இடம்பெறவில்லை. ஆனால் அவரது மனைவி சு யான்பிங்கின் பெயர் ஜு யு குடும்ப அலுவலக நிறுவனத்தில் 2022ஆம் ஆண்டு பிப்ரவரி முதல் இயக்குநராக உள்ளார் என்று பதிவாகி உள்ளது.\n\nசு வென்கியாங்கின் மீது உள்ள குற்றச்சாட்டுகளில் எட்டு ஊழல், போதைப்பொருள் கடத்தல், மற்ற கடும் குற்றங்கள் சட்டத்தின்கீழ் வருகின்றன.\n\nகுறிப்புச் சொற்கள்\n\nசட்டவிரோதம்\n\nதொடர்புடைய செய்திகள்\n\nகடைவீடு சந்தை நிலவரம் மெதுவடைந்தது; விலை குறைப்புக்கு உரிமையாளர்கள் தயார்\n\n23 Jan 2024\n\n-\n\n9:23 PM", "images": [{"image_url": "https://cassette.sphdigital.com.sg/image/tamilmurasu/3ff9deaecd566728f63ff9c103d6247a3a0d13d4fef1b7116dc50b09729abfc3?w=825", "alt_text": "812385fc-288b-4b0d-9066-ee1c6816c3d9", "caption": "சு வென்கியாங். - படம்: இணையம்"}, {"image_url": "https://cassette.sphdigital.com.sg/image/tamilmurasu/0872515fa6c0c3e8af104206cd99412b0d188af6ac90c0ffef16232840e11505?w=235", "alt_text": "கடைவீடுகள்.", "caption": null}]}
{"article_url": "https://tamilmurasu.com.sg/india/story20240131-145277", "site_title": "இந்தியா - இலங்கை மின்சாரப் பகிர்வுத் திட்டம்: இலங்கைக்கான இந்திய தூதர் தகவல்", "publish_date": "2024-01-31", "content": "இந்தியா - இலங்கை மின்சாரப் பகிர்வுத் திட்டம்: இலங்கைக்கான இந்திய தூதர் தகவல்\n\n31 Jan 2024 - 4:18 pm\n\n1\n\nmins read\n\nஇலங்கைக்கான இந்திய தூதர் சந்தோஸ் ஜா. -\n\nபடம்: ஊடகம்\n\nஇலங்கையில் மின்சாரக் கட்டணத்தை குறைக்க கொச்சியிலிருந்து கொழும்பு வரை திரவ இயற்கை எரிவாயுக் குழாய் அமைக்கும் பணியை இந்தியா மேற்கொண்டு வருவதாக இலங்கைக்கான இந்திய தூதர் சந்தோஸ் ஜா தெரிவித்தார்.\n\nஇந்தியாவின் 75வது குடியரசு தினத்தையொட்டி, இந்தியா ஹவுஸில் நடைபெற்ற வரவேற்பு நிகழ்ச்சியில் அவர் இத்தகவலைக் கூறினார்.\n\nஇந்தியாவிற்கு மின்சாரம் ஏற்றுமதி செய்வதற்கு இலங்கையைத் தயார்படுத்த மின் கட்டண இணைப்பு செயற்திட்டம் மேற்கொள்ளப்படுவதாகவும் அதேநேரம், இலங்கையில் மின்சார செலவைக் குறைக்க கொச்சியிலிருந்து கொழும்பு வரை மெய்நிகர் எல்என்ஜி குழாய்களை அமைப்பதற்கும் இந்தியா பணியாற்றி வருவதாக திரு ஜா தெரிவித்தார்.\n\nஇந்தியா-இலங்கை இணைப்பு வழித்தடத்தை அமைப்பதற்கான வழிமுறைகளை உருவாக்குவதில் இந்தியா பணியாற்றி வருவதாக அவர் மேலும் குறிப்பிட்டார்.\n\nஇலங்கையின் மிகப் பெரிய வர்த்தகப் பங்காளியாக இந்தியா இருப்பதாகவும் அண்மைய ஆண்டுகளில் இலங்கையில் மிகப்பெரிய வெளிநாட்டு முதலீட்டாளராகவும் இந்தியா இருந்து வருவதாகவும் திரு ஜா கூறினார்.\n\nஇந்தநிலையில் பாதுகாப்பு விவகாரங்களில் இலங்கையின் ஆதரவையும் ஒத்துழைப்பையும் இந்தியா எதிர்பார்ப்பதாகவும் அவர் மேலும் எடுத்துரைத்தார்.\n\nகுறிப்புச் சொற்கள்\n\nஇலங்கை\n\nஇந்தியா\n\nமின்சாரம்\n\nதொடர்புடைய செய்திகள்\n\nஇன்றுமுதல் ஜூன் வரை குறைவான மின்கட்டணம்\n\n01 Apr 2023\n\n-\n\n5:30 AM\n\nஇந்தியா-இலங்கை இடையே 23 கிலோ மீட்டர் கடல் பாலம் குறித்த சாத்தியக்கூறு ஆய்வு\n\n22 Jan 2024\n\n-\n\n10:09 PM", "images": [{"image_url": "https://cassette.sphdigital.com.sg/image/tamilmurasu/ac6508bb30c8a5240959e812940eafbf2587cf870be9280744b7cbdcd2567be8?w=825", "alt_text": "cfce01b7-f114-46e9-968c-d71e54710fae", "caption": "இலங்கைக்கான இந்திய தூதர் சந்தோஸ் ஜா. - படம்: ஊடகம்"}, {"image_url": "https://tamilmurasu.com.sg/web2-assets/tm_default_image-TFStbgXe.webp?w=235", "alt_text": null, "caption": null}, {"image_url": "https://cassette.sphdigital.com.sg/image/tamilmurasu/6829d8c44d518a32e163acea701811d17c6b293076bc0e221da7b46bfcabba30?w=235", "alt_text": "பாலத்தின் மாதிரி படம்.", "caption": null}]}
{"article_url": "https://tamilmurasu.com.sg/sports/story20240131-145276", "site_title": "ஆசிய கிண்ணக் காற்பந்து: காலிறுதியில் தென்கொரியா", "publish_date": "2024-01-31", "content": "ஆசிய கிண்ணக் காற்பந்து: காலிறுதியில் தென்கொரியா\n\n31 Jan 2024 - 4:09 pm\n\n1\n\nmins read\n\nஆட்டத்தை வென்ற உற்சாகத்தில் தென்கொரிய காற்பந்து வீரர்கள். -\n\nபடம்: இபிஏ\n\nதோஹா:\n\nஆசிய கிண்ணக் காற்பந்து போட்டி தற்போது விறுவிறுப்பான கட்டத்தை எட்டியுள்ளது.\n\nசெவ்வாய்க்கிழமை இரவு சவூதி அரேபியாவும் தென்கொரியாவும் மோதின.\n\nஅந்த ஆட்டத்தில் இரண்டு அணிகளும் விட்டுக்கொடுக்காமல் கடுமையாக ஆடின.\n\nஆட்டத்தின் 46வது நிமிடத்தில் சவூதி தனது முதல் கோலை\n\nஅ\n\nடித்து முன்னிலை பெற்றது. ஆட்டத்தின் இறுதி நிமிடம் வரைப் போராடிய தென்கொரியா 99வது நிமிடத்தில் கோல் அடித்து ஆட்டத்தை சமப்படுத்தியது.\n\nஅதன் பின்னர் ஆட்டத்தை ‘பெனால்டி’ முறையில் தென்கொரியா 4-2 என்ற கோல் கணக்கில் வென்றது.\n\nஇந்த வெற்றியின் மூலம் தென்கொரியா காலிறுதிக்கு முன்னேறியது. பிப்ரவரி 2ஆம் தேதி ஆஸ்திரேலிய அணியை எதிர்த்து தென்கொரியா விளையாடவுள்ளது. அந்த ஆட்டத்தில் அனல் பறக்கக்கூடும் என்று எதிர்பார்க்கப்படுகிறது.\n\nபிப்ரவரி 2ஆம் தேதி நடக்கும் மற்றொரு காலிறுதி ஆட்டத்தில் தஜிகிஸ்தான் அணியை  ஜோர்தான் எதிர்கொள்கிறது.\n\nகுறிப்புச் சொற்கள்\n\nகாற்பந்து\n\nதொடர்புடைய செய்திகள்\n\n‘பாரிஸ் ஒலிம்பிக் 100 மீட்டருக்கும் தகுதிபெறுவேன்’: நம்பிக்கையுடன் சாந்தி பெரேரா\n\n28 Jan 2024\n\n-\n\n5:07 PM", "images": [{"image_url": "https://cassette.sphdigital.com.sg/image/tamilmurasu/b5c01664421c62672bf1e68b957c7048b465f4fca5ccf9ed50fd7d030ab64cd3?w=825", "alt_text": "93f2ea24-3a19-4692-aee0-18a34c63de8d", "caption": "ஆட்டத்தை வென்ற உற்சாகத்தில் தென்கொரிய காற்பந்து வீரர்கள். - படம்: இபிஏ"}, {"image_url": "https://cassette.sphdigital.com.sg/image/tamilmurasu/aef48f21594c0e7db5785662aff94cb77f53b9a9aee288b7dc71ebda691a5708?w=235", "alt_text": "சாந்தி பெரேராவை (வலம்) தன் முன்னுதாரணமாகக் கருதும் 9 வயது சிறுமி எஸ்தர் (நடுவில்), 100, 200, 1000 மீட்டர் ஓட்டப்பந்தயங்கள் ஓடுபவர்.", "caption": null}]}
{"article_url": "https://tamilmurasu.com.sg/world/5000-us-parents-take-legal-action-against-tiktok-destroying-youth", "site_title": "‘இளமையை அழிக்கும்’ டிக்டாக்: வழக்கு தொடுத்துள்ள 5,000 பெற்றோர்", "publish_date": "2024-01-31", "content": "‘இளமையை அழிக்கும்’ டிக்டாக்: வழக்கு தொடுத்துள்ள 5,000 பெற்றோர்\n\n31 Jan 2024 - 4:05 pm\n\n1\n\nmins read\n\nபதின்ம வயதினர் மீது டிக்டாக் கொண்டுள்ள தாக்கம் குறித்து பெற்றோர் கவலை தெரிவித்து வருகின்றனர். -\n\nபடம்: பிக்சாபே\n\nவாஷிங்டன்:\n\nமுக்கிய வழக்காகக் கருதப்படும் ஒரு சச்சரவில், அமெரிக்காவிலுள்ள 5,000 பெற்றோர்கள் ஒன்றுசேர்ந்து பிரபல ‘டிக்டாக்’ சமூக ஊடகத் தளத்தின் மீது வழக்கு தொடுத்துள்ளனர்.\n\n‘மின்னிலக்கமயத்தின் பெரும் புகையிலை’ என்று தளத்தை அவர்கள் குறிப்பிடுவதுடன் டிக்டாக் செயலி, ‘அமெரிக்க இளையரை அழிக்கிறது’ என்றும் கூறியுள்ளனர்.\n\nபதின்ம வயதினரின் மனநலத்தின் மீது டிக்டாக் தளம் கொண்டுள்ள தாக்கம் குறித்து பெற்றோர் பலர் கவலை தெரிவித்து வருவதற்கு இடையே, இந்த வழக்கு அவர்களது கவனத்தை ஈர்த்துவருகிறது.\n\nஇந்தத் தாக்கத்திற்கு டிக்டாக் தளத்தை உருவாக்கிய சீன நிறுவனமான ‘பைட்டான்ஸ்’, பொறுப்பேற்க வேண்டும் என்று பெற்றோர்கள் குரல் எழுப்பி வருகின்றனர்.\n\nதொடர்ச்சியாகப் பயன்படுத்தத் தூண்டும் இயல்பால், டிக்டாக் செயலி கணிசமான தீங்கை இழைப்பதாக வழக்கை முன்னெடுத்துள்ள கெல்வின் கூட் குறிப்பிட்டார்.\n\nஉயிரை மாய்த்துக்கொள்ளுதல் போன்ற தீங்கிழைக்கும் பதிவுகளின் மூலம் இளையரிடையே தளம் பெரும் பாதிப்பை ஏற்படுத்துவதாகக் கூறப்படுகிறது.\n\nஇதற்கிடையே, டிக்டாக் தளத்திற்குப் பெற்றோர் கடுமையாகக் கண்டனம் தெரிவிப்பது குறித்தும் நிபுணர்கள் எச்சரிக்கை காக்க அறிவுறுத்தியுள்ளனர்.\n\nநல்வாழ்வை ஊக்குவித்தல் போன்ற பலனை டிக்டாக் பயனாளர்கள் பெறலாம் என்று அவர்கள் கூறியுள்ளனர்.\n\nகுறிப்புச் சொற்கள்\n\nமனநலம்\n\nஇளையர்\n\nபெற்றோர்\n\nவழக்கு\n\nஅமெரிக்கா\n\nதொடர்புடைய செய்திகள்\n\nஇக்கால இளையர்களின் மனநலத்திற்கு உதவும் அக்கால உத்திகள்\n\n31 Jan 2024\n\n-\n\n5:31 AM\n\nசிங்கப்பூர் இளையர்களின் மனநலம் மேம்பட்டுள்ளது\n\n22 Jan 2024\n\n-\n\n7:56 PM", "images": [{"image_url": "https://cassette.sphdigital.com.sg/image/tamilmurasu/9e6353c79897d3ca9d5a2b340281e4f5f0021e8869cf08217ca4e82277de0c1b?w=825", "alt_text": "de14c8da-7ed9-4b5b-9dd7-5c9c5f46139b", "caption": "பதின்ம வயதினர் மீது டிக்டாக் கொண்டுள்ள தாக்கம் குறித்து பெற்றோர் கவலை தெரிவித்து வருகின்றனர். - படம்: பிக்சாபே"}, {"image_url": "https://cassette.sphdigital.com.sg/image/tamilmurasu/abec5190a4c313e6e2ee8f5823dee0256b3e927d3e3aff9dd9f61576420862d9?w=235", "alt_text": "ஜாலான் புசார் நாடாளுமன்ற உறுப்பினர் டாக்டர் வான் ரிஸால், மனநல ஆலோசகர்கள் நஸ்ரின் ஷா, தேவன் ஆகியோருடன் ‘ஐஎம்யூத்’ இளையர் அணி, ‘எம்கியூப் ஜாலான் புசார்’ அமைப்பு.", "caption": null}, {"image_url": "https://cassette.sphdigital.com.sg/image/tamilmurasu/813fb366f5e72f58b40ec2b0a221d90d015cdd675ed211f06652289881f53644?w=235", "alt_text": "இளையர்களின் மனநலம் மேம்பட்டுள்ளதை இரண்டு ஆய்வின் முடிவுகள் தெரிவிக்கின்றன.", "caption": null}]}
{"article_url": "https://tamilmurasu.com.sg/singapore/work-cross-island-line-s-maju-station-start-q2-2024-passenger-service-begin-2032", "site_title": "குறுக்குத் தீவு ரயில் பாதை: மாஜு நிலையத்துக்கான பணிகள் 2024ன் இரண்டாம் காலாண்டில் துவங்கும்", "publish_date": "2024-01-31", "content": "குறுக்குத் தீவு ரயில் பாதை: மாஜு நிலையத்துக்கான பணிகள் 2024ன் இரண்டாம் காலாண்டில் துவங்கும்\n\n31 Jan 2024 - 4:03 pm\n\n2\n\nmins read\n\nகிளமெண்டி சாலைக்கு அடியில் அமைந்துள்ள மாஜு நிலையத்துக்கான கட்டுமானப் பணிகள் இவ்வாண்டின் இரண்டாம் காலாண்டில் தொடங்கும். -\n\nபடம்: நிலப் போக்குவரத்து ஆணையம்\n\nகுறுக்குத் தீவு ரயில் பாதையின் இரண்டாம் கட்டத்தின்கீழ் மாஜு நிலையத்துக்கான வடிவமைப்புக்கும் கட்டுமானப் பணிக்கும் நிலப் போக்குவரத்து ஆணையம் $480 மில்லியன் பெறுமான குத்தகையை வழங்கியுள்ளது.\n\nகுறுக்குத் தீவு ரயில் பாதை, நாட்டின் எட்டாவது ரயில் பாதையாகும்.\n\nகிளமெண்டி சாலைக்குக் கீழ் அமைந்துள்ள அந்த நிலத்துக்கு அடியில் உள்ள ரயில் நிலையத்துக்கான கட்டுமானப் பணிகள் இவ்வாண்டின் இரண்டாம் காலாண்டில் தொடங்கும். பயணிகள் சேவையை 2032ஆம் ஆண்டில் தொடங்குவதற்கு இலக்கு உள்ளது.\n\nஅந்தக் குத்தகை ‘கேடிசி சிவில் எஞ்சினியரிங் அண்ட் கன்ஸ்ட்ராக்‌ஷன்’ நிறுவனத்திடம் வழங்கப்பட்டதாக ஆணையம் ஜனவரி 31ஆம் தேதி வெளியிட்ட அறிக்கையில் தெரிவித்தது.\n\nஉள்ளூர் நிறுவனமான அது டௌன்டவுன் ரயில் பாதையில் தெம்பனிஸ் சந்திப்பு நிலையத்தையும் தாம்சன்-ஈஸ்ட் கோஸ்ட் ரயில் பாதையில் ஆர்ச்சர்ட் பொலிவார்ட் நிலையத்தையும் கட்டியதாக ஆணையம் கூறியது. அவை இரண்டும் நிலத்துக்கு அடியில் இயங்கும் நிலையங்களாகும்.\n\nஅதோடு, அந்த நிறுவனம் தாம்சன்-ஈஸ்ட் கோஸ்ட் ரயில் பாதையில் உள்ள சுங்கை பிடோக் நிலையத்துக்கான இறுதிக்கட்ட கட்டுமானப் பணிகளையும் மேற்கொண்டுவருவதாக ஆணையம் சொன்னது.\n\nமேற்குப் பகுதியில் உள்ள மாஜு நிலையத்துக்கும், வடகிழக்குப் பகுதியில் உள்ள ஹவ்காங் நிலையத்துக்கும் இடையே பயணம் செய்ய இனி 35 நிமிடங்கள் மட்டுமே எடுக்கும். தற்போது அந்தப் பயணத்தை மேற்கொள்ள ஒரு மணி நேரம் ஐந்து நிமிடங்களாகிறது.\n\nகுறுக்குத் தீவு ரயில் பாதையில் உள்ள ஜூரோங் லேக் நிலையத்துக்கும் மாஜு நிலையத்துக்கும் இடையே பயணம் செய்ய இருபது நிமிடங்கள் எடுக்கும். தற்போது அதற்கு 40 நிமிடங்களாவதாக ஆணையம் கூறியது.\n\nமாஜு ரயில் நிலையம், குடியிருப்பு மேம்பாடுகளுக்கும் கல்விக் கழகங்களுக்கும் அருகில் அமைந்துள்ள நிலத்துக்கு அடியில் இயங்கும் நிலையமாக இருப்பதால் அதற்கான கட்டுமானப் பணிகள் சவால்மிக்கதாக இருக்கும் என்று எதிர்பார்க்கப்படுவதாக ஆணையம் தெரிவித்தது.\n\nபாதுகாப்பையும் நில நிலைத்தன்மையையும் உறுதிசெய்ய, ரயில் நிலைய உள்ளமைப்புகளுக்குக் கட்டுமான, மண்தோண்டும் பணிகள் தொடங்குவதற்கு முன்னரே, தகுந்த, நிலையான உள்ளமைப்புகள் அமைக்கப்படும் என்றும் ஆணையம் கூறியது.\n\nகுறிப்புச் சொற்கள்\n\nகுறுக்குத்தீவு ரயில் பாதை\n\nதொடர்புடைய செய்திகள்\n\nகுறுக்குத் தீவு ரயில் பாதையின் பொங்கோல் நீட்டிப்புக் கட்டுமானப் பணி தொடங்கியது\n\n10 Oct 2023\n\n-\n\n3:26 PM", "images": [{"image_url": "https://cassette.sphdigital.com.sg/image/tamilmurasu/396ba759c1f7f13ba5caad48381df17fba1ca253c040f9c1529f7fbd3f01e01e?w=825", "alt_text": "6e6cccdb-4512-4246-994f-89ee89c733e6", "caption": "கிளமெண்டி சாலைக்கு அடியில் அமைந்துள்ள மாஜு நிலையத்துக்கான கட்டுமானப் பணிகள் இவ்வாண்டின் இரண்டாம் காலாண்டில் தொடங்கும். - படம்: நிலப் போக்குவரத்து ஆணையம்"}, {"image_url": "https://cassette.sphdigital.com.sg/image/tamilmurasu/5db9951cb72ef1438ee4851c2fffee67334bb0169e339c8e906fc247a9e9aceb?w=235", "alt_text": "ரிவியேரா எம்ஆர்டி நிலையம் அமையவிருக்கும் இடத்தில் செவ்வாய்க்கிழமை நடந்த நில அகழ்வு நிகழ்வில் இடைக்காலப் போக்குவரத்து அமைச்சர் சீ ஹொங் டாட் கலந்துகொண்டார். மூத்த அமைச்சர் டியோ சீ ஹியன் உடன் உள்ளார்.", "caption": null}]}
{"article_url": "https://tamilmurasu.com.sg/singapore/story20240131-145273", "site_title": "$1.5 பி. மோசடி: வர்த்தகர் மீது புதிய குற்றச்சாட்டு", "publish_date": "2024-01-31", "content": "$1.5 பி. மோசடி: வர்த்தகர் மீது புதிய குற்றச்சாட்டு\n\n31 Jan 2024 - 4:00 pm\n\n1\n\nmins read\n\nகுற்றச்சாட்டு சுமத்தப்பட்ட இங் யு ‌ஷி. -\n\nகோப்புப் படம்: ஸ்ட்ரெய்ட்ஸ் டைம்ஸ்\n\nநிக்கல் எனும் வெள்ளை உலோகம் சம்பந்தப்பட்ட மோசடியில் ஈடுபட்டதாகக் சந்தேகிக்கப்படும் வர்த்தகர் ஒருவர் மீது புதன்கிழமையன்று (ஜனவரி 31) மேலும் ஒரு குற்றச்சாட்டு சுமத்தக்கப்பட்டது.\n\nஅதனைத் தொடர்ந்து அந்நபர் மேலும் ஒரு வாரத்துக்குத் தடுப்புக் காவலில் வைக்கப்படுவார்.\n\nகள்ளப் பணத்தை நல்லப் பணமாக்கும் முயற்சியில் ஈடுபட்டதாக நம்பப்படும் இங் யு ‌ஷி மீது குற்றச்சாட்டு சுமத்தப்பட்டது. என்வி குளோபல் டிரேடிங் எனும் நிறுவனத்தின் முன்னாள் நிர்வாக இயக்குநரான இங், 500,000 வெள்ளித் தொகையை நல்லப் பணமாக மாற்ற முயற்சி செய்ததாக சந்தேகிக்கப்படுகிறது.\n\n36 வயது சிங்கப்பூரரான இங், சென்ற ஆண்டு அக்டோபர் மாதம் 13 புசோரா ஸ்திரீட்டில் உள்ள கடைவீடு ஒன்றை கான் வீ பின் என்பவரிடம் 500,000 வெள்ளிக்கு விற்று அவ்வாறு செய்ய முயன்றதாக நம்பப்படுகிறது.\n\n2021ஆம் ஆண்டு பிப்ரவரி மாதம் கைதான இங், மொத்தம் 106 குற்றச்சாட்டுகளை எதிர்நோக்குகிறார். நிக்கல் வர்த்தகத்தில் அவர் 1.1 பில்லியன் அமெரிக்க டாலர் (1.5 பில்லியன் வெள்ளி) மதிப்பிலான மோசடியில் ஈடுபட்டதாகச் சந்தேகிக்கப்படுகிறது.\n\nகுறிப்புச் சொற்கள்\n\nசிங்கப்பூர்\n\nகள்ளப்பணம்\n\nகுற்றம்\n\nவர்த்தகம்\n\nதொடர்புடைய செய்திகள்\n\nகள்ளப் பண வழக்கு: குற்றஞ்சாட்டப்பட்டவருக்கு 7 புதிய குற்றச்சாட்டுகள்\n\n29 Jan 2024\n\n-\n\n5:21 PM\n\nகடனை மீட்க கடைவீடுகளை விற்பனைக்கு விடும் டிபிஎஸ் வங்கி\n\n28 Jan 2024\n\n-\n\n11:29 AM", "images": [{"image_url": "https://cassette.sphdigital.com.sg/image/tamilmurasu/aa1dcbe6f228801957fcd6003c58ac1d38b30554f86caeaac651e2660da49a91?w=825", "alt_text": "1703cb68-fda0-47f7-b47b-9c3f596813d8", "caption": "குற்றச்சாட்டு சுமத்தப்பட்ட இங் யு ‌ஷி. - கோப்புப் படம்: ஸ்ட்ரெய்ட்ஸ் டைம்ஸ்"}, {"image_url": "https://cassette.sphdigital.com.sg/image/tamilmurasu/1ebce6513a51119c20d891978fae8b49a6bf64030c85e5839e11711f4b8a6568?w=235", "alt_text": "கம்போடியக் கடப்பிதழை வைத்திருக்கும் சீனாவைச் சேர்ந்த சூ வென்சியாங் இப்போது மொத்தம் 9 குற்றச்சாட்டுகளை எதிர்நோக்குகிறார். ", "caption": null}, {"image_url": "https://cassette.sphdigital.com.sg/image/tamilmurasu/d7546a9e0ed4e93aae146aeff7d09615738d5134334435f8d1d598397a48dbe4?w=235", "alt_text": "எண் 55, 56, 57, 58 அமோய் ஸ்திரீட்டில் உள்ள கடை வீடுகள்.", "caption": null}]}
{"article_url": "https://tamilmurasu.com.sg/world/story20240131-145272", "site_title": "இம்ரான் கானுக்கும் அவரது மனைவிக்கும் தலா 14 ஆண்டுகள் சிறை", "publish_date": "2024-01-31", "content": "இம்ரான் கானுக்கும் அவரது மனைவிக்கும் தலா 14 ஆண்டுகள் சிறை\n\n31 Jan 2024 - 3:41 pm\n\n1\n\nmins read\n\nபாகிஸ்தானின் முன்னாள் பிரதமர் இம்ரான் கானும் அவரது மனைவி புஷ்ரா பீபியும் (இடது) நாட்டுக்குச் சொந்தமான பரிசுப்பொருள்களை விற்றதாகத் தெரிவிக்கப்பட்டது. -\n\nபடம்: ஏஎஃப்பி\n\nநரேந்திரன் பிள்ளை\n\n>\n\nஇஸ்லாமாபாத்:\n\nபாகிஸ்தானின் முன்னாள் பிரதமர் இம்ரான் கானுக்கும் அவரது மனைவி புஷ்ரா பீபிக்கும் தலா 14 ஆண்டுகள் சிறைத் தண்டனை விதிக்கப்பட்டுள்ளது.\n\nநாட்டுக்குச் சொந்தமான பரிசுப்பொருள்களை அவர்கள் விற்றதற்காக இந்தத் தண்டனை விதிக்கப்பட்டதாக இம்ரான் கானின் கட்சி ஜனவரி 31ஆம் தேதியன்று தெரிவித்தது.\n\nசிறைத் தண்டனையுடன் அரசுப் பதவி வகிக்க இம்ரான் கானுக்குப் பத்து ஆண்டுகள் தடை விதிக்கப்பட்டுள்ளது.\n\nதீர்ப்பளிக்கப்பட்ட சிறிது நேரத்தில் புஷ்ரா பீபி கைது செய்யப்பட்டார்.\n\nஇம்ரான் கான் நாட்டின் ரகசியங்களை வெளியிட்டதாகக் கூறி ஜனவரி 30ஆம் தேதியன்று அவருக்கு பத்து ஆண்டுகள் சிறைத் தண்டனை விதிக்கப்பட்டது.\n\n“பாகிஸ்தானின் நீதித்துறை சீரழிந்துவிட்டது. குறுக்கு விசாரணைகளுக்கு அனுமதி வழங்கப்படவில்லை. தீர்ப்பு ஏற்கெனவே முடிவு செய்யப்பட்டுவிட்டது. இந்த நியாயமற்ற தீர்ப்பை எதிர்த்து மேல்முறையீடு செய்வோம்,” என்று இம்ரான் கானின் ஊடகக் குழு கூறியது.\n\n71 வயது இம்ரான் கான் மீது சுமத்தப்பட்ட குற்றச்சாட்டுகள் அனைத்தையும் அது மறுத்தது.\n\nகுறிப்புச் சொற்கள்\n\nஇம்ரான் கான்\n\nபாகிஸ்தான்\n\nதொடர்புடைய செய்திகள்\n\nபாகிஸ்தான் முன்னாள் பிரதமருக்குப் பத்தாண்டுகள் சிறை\n\n30 Jan 2024\n\n-\n\n5:59 PM", "images": [{"image_url": "https://cassette.sphdigital.com.sg/image/tamilmurasu/521c45b5976e11eead5edb1df898054c35d53d285dd932ef79ba4913575d4330?w=825", "alt_text": "deaca08f-d590-4e3b-b040-b28561d49d15", "caption": "பாகிஸ்தானின் முன்னாள் பிரதமர் இம்ரான் கானும் அவரது மனைவி புஷ்ரா பீபியும் (இடது) நாட்டுக்குச் சொந்தமான பரிசுப்பொருள்களை விற்றதாகத் தெரிவிக்கப்பட்டது. - படம்: ஏஎஃப்பி"}, {"image_url": "https://cassette.sphdigital.com.sg/image/tamilmurasu/6f269bccdbcde1685de9e94666084a55124b4e66caff9061beff379ab209b790", "alt_text": "author", "caption": null}, {"image_url": "https://cassette.sphdigital.com.sg/image/tamilmurasu/a23bee2032553082e07190540e252db8f31f661b8e046773eed0805cd6d4be85?w=235", "alt_text": "பாகிஸ்தானின் முன்னாள் பிரதமர் இம்ரான் கான்.", "caption": null}]}
{"article_url": "https://tamilmurasu.com.sg/world/story20240131-145271", "site_title": "தந்தையின் தலையைத் துண்டித்ததாகச் சந்தேகிக்கப்படும் ஆடவர் கைது", "publish_date": "2024-01-31", "content": "தந்தையின் தலையைத் துண்டித்ததாகச் சந்தேகிக்கப்படும் ஆடவர் கைது\n\n31 Jan 2024 - 3:38 pm\n\n1\n\nmins read\n\nமத்திய பென்சில்வேனியாவில் கைது செய்யப்பட்ட 33 வயது ஜஸ்டின் மோன். -\n\nபடம்: யூடியூப்\n\nநியூயார்க்:\n\nதந்தையின் தலையைத் துண்டித்ததாகச் சந்தேகிக்கப்படும் ஆடவர் ஒருவரை அமெரிக்க அதிகாரிகள் கைது செய்துள்ளனர்.\n\nதுண்டிக்கப்பட்ட தலையுடன் காணொளி ஒன்றில் ஜஸ்டின் மோன் தோன்றி அது தம்முடைய தந்தையுடையது என்று தெரிவித்தார்.\n\nஅமெரிக்க அரசு அதிகாரிகளுக்கு எதிரான வன்முறையில் இறங்க வேண்டும் என்று அவர் அந்தக் காணொளியில் தெரிவித்திருந்தார்.\n\nஅமெரிக்க அதிபர் ஜோ பைடன் கைது செய்யப்பட வேண்டும் என்றும் எஃப்பிஐ தலைவர் கிறிஸ்டஃபர் வுரே, அமெரிக்க தலைமைச் சட்ட அதிகாரி மெர்ரிக் கார்லண்ட் ஆகியோரைப் பிடித்தால் வெகுமதி வழங்கப்படும் என்றும் ஜஸ்டின் கூறியதைக் காணொளி காட்டியது.\n\nஇந்நிலையில், ஜனவரி 30ஆம் தேதியன்று 33 வயது ஜஸ்டின் மத்திய பென்சில்வேனியாவில் கைது செய்யப்பட்டார்.\n\nஜஸ்டினின் வீட்டில் தலையில்லாச் சடலம் ஒன்றைக் காவல்துறை அதிகாரிகள் கண்டெடுத்தனர்.\n\nகுறிப்புச் சொற்கள்\n\nஅமெரிக்கா\n\nகுற்றம்\n\nதொடர்புடைய செய்திகள்\n\nவரலாற்று ஆசிரியரின் தலை துண்டிப்பு: நீதிமன்ற விசாரணையில் பதின்ம வயதினர்\n\n27 Nov 2023\n\n-\n\n4:57 PM", "images": [{"image_url": "https://cassette.sphdigital.com.sg/image/tamilmurasu/542180de07f4afc1c3d42796ba7addb9791491ee4a44d0c737e0b93911070d09?w=825", "alt_text": "6eb9ed82-f5b6-43cd-86de-900c6bb8d7a7", "caption": "மத்திய பென்சில்வேனியாவில் கைது செய்யப்பட்ட 33 வயது ஜஸ்டின் மோன். - படம்: யூடியூப்"}, {"image_url": "https://cassette.sphdigital.com.sg/image/tamilmurasu/26b6515ef24dcdc43e626f148b75081897455f0a10a9b18024d8675ea262c7cd?w=235", "alt_text": "கொல்லப்பட்ட ஆசிரியரின் நினைவாகப் பலரும் கூடி மலர்களுடன் மரியாதை செலுத்தியபோது காவல் நின்ற பிரெஞ்சு காவல் அதிகாரிகள்.", "caption": null}]}
{"article_url": "https://tamilmurasu.com.sg/singapore/story20240131-145270", "site_title": "1,451 மின்சார வேன்கள் பதிவு", "publish_date": "2024-01-31", "content": "1,451 மின்சார வேன்கள் பதிவு\n\n31 Jan 2024 - 3:37 pm\n\n1\n\nmins read\n\nசீன நிறுவனங்கள் உற்பத்தி செய்த மின்சார வேன்கள் சென்ற ஆண்டு ஆக அதிக எண்ணிக்கையில் பதிவுசெய்யப்பட்டன. -\n\nகோப்புப் படம்: ஸ்ரெய்ட்ஸ் டைம்ஸ்\n\nசென்ற ஆண்டு 1,451 மின்சார வேன் வாகனங்கள் பதிவுசெய்யப்பட்டன.\n\nஅதிக எடை இல்லாத பொருள்களை ஏந்தும் சரக்கு வாகனப் பதிவுகளில் அந்த எண்ணிக்கை 52.6 விழுக்காடாகும்.\n\nசென்ற ஆண்டு பதிவுசெய்யப்பட்ட வேன்களில் 10ல் ஏழு சீனாவைச் சேர்ந்த நிறுவனங்கள் உற்பத்தி செய்தவை. இதர வேன்கள் ஐரோப்பா அல்லது ஜப்பானைச் சேர்ந்தவை.\n\nபயணிகளும் சரக்குகளும் ஏற்றப்பட்ட பிறகு இந்த மின்சார வேன்களின் அதிகபட்ச எடை 3.5 டன்களைத் தொடக்கூடும்.\n\nசென்ற ஆண்டு சிங்கப்பூரில் பதிவுசெய்யப்பட்ட மொத்த வர்த்தக மின்சார வாகனங்களில் 43.4 விழுக்காடு மின்சார வேன்களாகும். கனரக வாகனங்கள், பேருந்துகள் உள்ளிட்டவை வர்த்தக மின்சார வாகனங்களில் அடங்கும்.\n\n21.3 விழுக்காடு மின்சார வேன்கள் சீனாவின் பிஒய்டி நிறுவனம் உற்பத்தி செய்தவை. அந்நிறுவனத்தின் மின்சார வேன்கள்தான் ஆக அதிகமாகப் பதிவுசெய்யப்பட்டன.\n\nஅதற்கு அடுத்த நிலையில் சீனாவின் ‌‌ஷினரே நிறுவனம் உற்பத்தி செய்த மின்சார வேன்கள் வந்தன.\n\nசீன நிறுவனங்கள் உற்பத்தி செய்யாத இதர மின்சார வேன்களில் பிரான்சின் சிட்ரன் நிறுவனத்துக்குச் சொந்தமானவை ஆக அதிக எண்ணிக்கையில் பதிவுசெய்யப்பட்டன.\n\nகுறிப்புச் சொற்கள்\n\nசிங்கப்பூர்\n\nமின்சாரம்\n\nவேன்\n\nசீனா\n\nஜப்பான்\n\nதொடர்புடைய செய்திகள்\n\n2023ல் புதிய கார் விற்பனை: ஆக அதிக கார்களைப் பதிவுசெய்தது டொயோட்டா\n\n30 Jan 2024\n\n-\n\n3:17 PM\n\n700 வீவக கார்ப் பேட்டைகளில்மின்னூட்டச் சாதனங்கள்\n\n18 Jan 2024\n\n-\n\n5:08 PM", "images": [{"image_url": "https://cassette.sphdigital.com.sg/image/tamilmurasu/adc0f7979e03c41fe35d2909467ee01982709099a65b929622b1c70ee740b941?w=825", "alt_text": "983f7af0-da97-42cd-9063-5d13a4257380", "caption": "சீன நிறுவனங்கள் உற்பத்தி செய்த மின்சார வேன்கள் சென்ற ஆண்டு ஆக அதிக எண்ணிக்கையில் பதிவுசெய்யப்பட்டன. - கோப்புப் படம்: ஸ்ரெய்ட்ஸ் டைம்ஸ்"}, {"image_url": "https://cassette.sphdigital.com.sg/image/tamilmurasu/188496e0202d1326938695c6f7e6afa95ab45b0a6a4c3ea15b72f3b88dcdac6b?w=235", "alt_text": "டொயோட்டாவின் அதிகாரபூர்வ முகவையான போர்னியோ மோட்டோர்ஸ் சென்ற ஆண்டு இறுதி நிலவரப்படி 3,857 கார்களைப் பதிவுசெய்தது. ", "caption": null}, {"image_url": "https://cassette.sphdigital.com.sg/image/tamilmurasu/768ac7d5080109ad9edc346db65472763442c73d711b0badbd72884ee24ece9b?w=235", "alt_text": "தோ பாயோ எச்டிபி நடுவத்தில் புதிய மின்னூட்டச் சாதனங்களைத் தொடங்கிவைத்த மூத்த துணை அமைச்சர் ஏமி கோர்.", "caption": null}]}
{"article_url": "https://tamilmurasu.com.sg/india/story20240131-145269", "site_title": "பாஜக, மஜத கட்சிகள் போராட்டம்: கர்நாடக முதல்வர் சித்தராமையாவுக்கு நெருக்கடி", "publish_date": "2024-01-31", "content": "பாஜக, மஜத கட்சிகள் போராட்டம்: கர்நாடக முதல்வர் சித்தராமையாவுக்கு நெருக்கடி\n\n31 Jan 2024 - 3:14 pm\n\n2\n\nmins read\n\nபடம்: -\n\nதமிழ்முரசு\n\nபெங்களூரு:\n\nகர்நாடகா மாநிலம் மண்டியா மாவட்டம் கெரகோடு கிராமத்தில் உரிய அனுமதியின்றி தேசியக் கொடி ஏற்ற வேண்டிய இடத்தில் அனுமன் கொடியை இந்து அமைப்பினர்  ஏற்றினர். இதற்கு அதே கிராமத்தைச் சேர்ந்த சிலர் எதிர்ப்பு தெரிவித்தனர். அதனால், மாவட்ட நிர்வாகம் கடந்த ஞாயிற்றுக்கிழமை அனுமன் கொடியை அகற்றிவிட்டு  அதே கம்பத்தில் தேசியக் கொடியை ஏற்றியது.\n\nஇதனைக் கண்டித்து பாஜக, மஜத, பஜ்ரங் தளம் ஆகிய கட்சிகளைச் சேர்ந்தவர்கள்  போராட்டம் நடத்தினர். இதனால், அக்கிராமத்தில் புதன்கிழமை மாலை 6 மணி வரை 144 தடை உத்தரவு பிறப்பிக்கப்பட்டுள்ளது.\n\nஇந்நிலையில், பெங்களூரு, மைசூரு, மண்டியா, மங்களூரு, ஷிமோகா ஆகிய இடங்களில் ஆளும் காங்கிரசைக் கண்டித்து பாஜக, மஜத ஆகிய கட்சியினர் செவ்வாய்க்கிழமை போராட்டம் ந‌டத்தினர். மண்டியாவில் மஜத மாநிலத் தலைவரும் முன்னாள் முதல்வருமான‌ எச்.டி.குமாரசாமி தலைமையில் இரு கட்சியினரும் ஆர்ப்பாட்டம் நடத்தினர்.\n\n‘‘முதல்வர் சித்தராமையா இந்துக்களை ஒடுக்கும் முயற்சியில் இறங்கியுள்ளார். கெரகோடு கிராமத்தினர் ஒருமனதாக தீர்மானம் நிறைவேற்றி அனுமன் கொடியை ஏற்றியுள்ளனர். அதனை அகற்ற வேண்டிய அவசியம் இல்லை. ஆனால் சிறுபான்மையினரின் வாக்குகளை பெறுவதற்காக சித்தராமையா அதனை அகற்ற உத்தரவிட்டார்,’‘ என ஆர்ப்பாட்டத்தில் பேசுகையில் திரு குமாரசாமி தெரிவித்தார்.\n\n‘‘குமாரசாமிக்கு கொள்கை கோட்பாடு எதுவும் இல்லை. மதச்சார்பற்ற ஜனதா தளம் என கட்சியின் பெயரை வைத்துக்கொண்டு அவர் காவி துண்டு அணிந்துகொண்டு போராட்டம் நடத்தியுள்ளார். அதனை மக்கள் கவனித்துக் கொண்டு இருக்கின்றனர். காங்கிரஸ், ஹனுமனுக்கு எதிரான கட்சி அல்ல. நாங்களே ஹனுமன் பக்தர்கள் தான்,’‘எனக் குமாரசாமியைச் சாடினார் கர்நாடக முதல்வர் சித்தராமையா.\n\nகுறிப்புச் சொற்கள்\n\nதேசியக் கொடி\n\nநெருக்கடி\n\nதொடர்புடைய செய்திகள்\n\nதேசியக் கொடிக்குப் பதில் ஏற்றப்பட்ட அனுமன் கொடி அகற்றம்: கர்நாடகாவில் பதற்றம்\n\n29 Jan 2024\n\n-\n\n3:10 PM", "images": [{"image_url": "https://cassette.sphdigital.com.sg/image/tamilmurasu/6ea33c258c29d0dcf712704a5fa10ee99ce500b6650cf6f0ab178f2f4d34e1a5?w=825", "alt_text": "a3ba393d-8947-49d2-9236-d66441ca4603", "caption": "படம்: - தமிழ்முரசு"}, {"image_url": "https://cassette.sphdigital.com.sg/image/tamilmurasu/2a3ccf96c0f38b953c1df38f6b16c6dfbbd5ed1fb240d3bc435335cff2717675?w=235", "alt_text": "கர்நாடக மாநிலத்தில் தேசியக் கொடி, கன்னடக் கொடி ஏற்றுவதற்கான அனுமதியைப் பெற்று ஏற்றப்பட்ட அனுமன் கொடியை அகற்றி மீண்டும் தேசியக் கொடி ஏற்றப்பட்டதால் பாஜகவினரும் இந்து அமைப்பினரும் போராட்டத்தில் ஈடுபட்டனர்.", "caption": null}]}
{"article_url": "https://tamilmurasu.com.sg/singapore/story20240131-145268", "site_title": "$92 மில்லியன் இழப்பீடு கோரும் யுஓபி வங்கி", "publish_date": "2024-01-31", "content": "$92 மில்லியன் இழப்பீடு கோரும் யுஓபி வங்கி\n\n31 Jan 2024 - 3:09 pm\n\n1\n\nmins read\n\nசெந்தோசா கோவ்வில் உள்ள மரினா கலெக்‌ஷன் கூட்டுரிமை வீடுகள். -\n\nபடம்: ஸ்ட்ரெய்ட்ஸ் டைம்ஸ்\n\nஇந்தோனீசிய சொத்து மேம்பாட்டாளர் லிப்போ மரினா கலெக்‌ஷனிடமிருந்து (எல்எம்சி) யுஓபி வங்கி $92 மில்லியன் இழப்பீடு கோருகிறது.\n\nஅளவுக்கு அதிகமான வீட்டுக் கடன்களாக ஏறத்தாழ $182 மில்லியன் வழங்கப்பட்டதில் இழப்பு ஏற்பட்டதை அடுத்து, அந்த நிறுவனத்துக்கு எதிராக யூஓபி நடவடிக்கை எடுத்துள்ளது.\n\nயூஓபி நிதி வழங்கவிருந்த சொத்துகளை சட்டவிரோதமான முறையில் விற்பனை செய்ய சொத்து முகவர்களுடன்  எல்எம்சி சதித்திட்டம் தீட்டியதாக நீதிமன்றம் கூறியது.\n\nயூஓபி வங்கிக்கு வழங்கப்பட இருக்கும் இழப்பீட்டுத் தொகையை நிர்ணயிக்க மூன்று நாள் வழக்கு விசாரணை நடத்தப்பட்டது.\n\nவழக்கு விசாரணை ஜனவரி 29ஆம் தேதியன்று தொடங்கியது.\n\nகுறிப்புச் சொற்கள்\n\nஇழப்பீடு\n\nதொடர்புடைய செய்திகள்\n\n$112 மில்லியன் இழப்பீடு வழங்க டிரம்ப்பிற்கு உத்தரவு\n\n27 Jan 2024\n\n-\n\n11:34 AM", "images": [{"image_url": "https://cassette.sphdigital.com.sg/image/tamilmurasu/03e7239f970a0a6ab5725a20d9c6d087dea2dfe579d98812ae762f80e4a970ba?w=825", "alt_text": "d93e1f0c-d038-4aee-a9cc-b7e313bbe4d3", "caption": "செந்தோசா கோவ்வில் உள்ள மரினா கலெக்‌ஷன் கூட்டுரிமை வீடுகள். - படம்: ஸ்ட்ரெய்ட்ஸ் டைம்ஸ்"}, {"image_url": "https://cassette.sphdigital.com.sg/image/tamilmurasu/65a7d763c0f598fbe3b1f2b500d2afa880bcdedc99d71046156d00c93bc6ebf4?w=235", "alt_text": "திருவாட்டி இ. ஜீன் கேரல் (நடுவில்).", "caption": null}]}
{"article_url": "https://tamilmurasu.com.sg/singapore/story20240131-145267", "site_title": "விலங்குத் துன்புறுத்தல், நலன் குறித்த சம்பவங்கள் 79% அதிகரிப்பு", "publish_date": "2024-01-31", "content": "விலங்குத் துன்புறுத்தல், நலன் குறித்த சம்பவங்கள் 79% அதிகரிப்பு\n\n31 Jan 2024 - 3:04 pm\n\n1\n\nmins read\n\nவிலங்குத் துன்புறுத்தல் தடுப்புச் சங்கம் (எஸ்பிசிஏ) புள்ளி விவரங்களை வெளியிட்டது.  -\n\nகோப்புப் படம்: ஸ்ட்ரெய்ட்ஸ் டைம்ஸ்\n\nவிலங்குத் துன்புறுத்தல், நலன் குறித்த சம்பவங்கள் சென்ற ஆண்டு 79 விழுக்காடு அதிகரித்தன.\n\nஇது, கடந்த 11 ஆண்டுகளில் காணப்படாத உயர்வு. புகார் கொடுக்கப்பட்ட சம்பவங்களுக்கு இந்தப் புள்ளி விவரம் பொருந்தும்.\n\nசென்ற ஆண்டு மொத்தம் 915 விலங்குத் துன்புறுத்தல், நலன் சார்ந்த சம்பவங்கள் குறித்து விசாரணை நடத்தப்பட்டதாக விலங்குத் துன்புறுத்தல் தடுப்புச் சங்கம் (எஸ்பிசிஏ) புதன்கிழமையன்று (ஜனவரி 31) அறிக்கை ஒன்றில் தெரிவித்தது. 2022ஆம் ஆண்டில் இந்த எண்ணிக்கை 511ஆகப் பதிவானது.\n\nசென்ற ஆண்டு பதிவான புகார்களில் விலங்கு நலன் குறித்த சம்பவங்களின் எண்ணிக்கை 558. விலங்குகள் கவனிக்காமல் விடப்படுவது தொடர்பான சம்பவங்களும் அந்த எண்ணிக்கையில் அடங்கும்.\n\nஅவற்றில் மூன்றில் இரண்டு சம்பவங்கள், விலங்குகள் வசிக்கும் இடங்கள் ஏற்றுக்கொள்ள முடியாத நிலையில் இருந்தது தொடர்பானவை என்று தெரிவிக்கப்பட்டது.\n\nகைவிடப்பட்ட விலங்குகளின் தொடர்பில் எஸ்பிசிஏ சென்ற ஆண்டு 137 சம்பவங்களைக் கையாண்டது. அவற்றில் 285 விலங்குகள் சம்பந்தப்பட்டன.\n\n2022ல் பதிவானதைக் காட்டிலும் சென்ற ஆண்டு பதிவான கைவிடப்பட்ட விலங்குகள் தொடர்பான சம்பவங்களின் எண்ணிக்கை இரு மடங்காகும்.\n\nமுன்னதாக ஆண்டுதோறும் சராசரியாக சுமார் 70 விலங்குகள் கைவிடப்பட்டன.\n\nசென்ற ஆண்டு கைவிடப்பட்ட விலங்குகளில் ஆக அதிகமானவை பூனைகளாகும். கைவிடப்பட்ட விலங்குகளில் 45 விழுக்காடு பூனைகள்.\n\nஅதற்கு அடுத்த நிலையில் வெள்ளெலிகள் (ஹாம்ஸ்டர்) ஆக அதிகமாகக் கைவிடப்பட்டன. அவற்றின் விகிதம் 27 விழுக்காடாகும்.\n\nகுறிப்புச் சொற்கள்\n\nசிங்கப்பூர்\n\nவிலங்கு\n\nதுன்புறுத்தல்\n\nபூனை\n\nஎலி\n\nதொடர்புடைய செய்திகள்\n\n‘உரிமம் பெற்ற இடங்களில்செல்லப்பிராணிகளை தங்க வைக்கவும்’\n\n29 Jan 2024\n\n-\n\n6:34 PM", "images": [{"image_url": "https://cassette.sphdigital.com.sg/image/tamilmurasu/5a9eb4d5fba0263371d330c86f9519fa0d74808b8adb978cdb4d0e440b8e9830?w=825", "alt_text": "8074a763-8abd-4346-a46c-f37fd5398356", "caption": "விலங்குத் துன்புறுத்தல் தடுப்புச் சங்கம் (எஸ்பிசிஏ) புள்ளி விவரங்களை வெளியிட்டது.  - கோப்புப் படம்: ஸ்ட்ரெய்ட்ஸ் டைம்ஸ்"}, {"image_url": "https://cassette.sphdigital.com.sg/image/tamilmurasu/2ce94984186e0906f300193833e4c21a501ad1916cc4a3fca883c355d58997a1?w=235", "alt_text": "மூச்சு, இதயத்துடிப்பு இல்லாமல் இருந்த ‘மிசோ’ இறந்துவிட்டதாகத் தெரிவிக்கப்பட்டது.", "caption": null}]}
{"article_url": "https://tamilmurasu.com.sg/singapore/story20240131-145266", "site_title": "2023ல் சிங்கப்பூரில் ஆட்குறைப்பு இரட்டிப்படைந்தது", "publish_date": "2024-01-31", "content": "2023ல் சிங்கப்பூரில் ஆட்குறைப்பு இரட்டிப்படைந்தது\n\n31 Jan 2024 - 1:28 pm\n\n1\n\nmins read\n\nகாலாண்டு அடிப்படையில், வேலை வாய்ப்பு தொடர்ந்து ஒன்பது மாதங்களாக வளர்ச்சி கண்டது. -\n\nபடம்: சாவ்பாவ்\n\nநரேந்திரன் பிள்ளை\n\n>\n\nசிங்கப்பூரில் 2022ஆம் ஆண்டுடன் ஒப்பிடுகையில், கடந்த ஆண்டு ஆட்குறைப்பு இரட்டிப்படைந்தது.\n\nஒட்டுமொத்த அடிப்படையில் வேலையின்மை விகிதம் சற்று குறைந்தபோதிலும் கடந்த ஆண்டில் 14,320 பேர் ஆட்குறைப்பு செய்யப்பட்டனர்.\n\nசிங்கப்பூரில் கடந்த ஆண்டு முழுவதிலும் ஒட்டுமொத்த வேலை வாய்ப்பு வளர்ச்சி மெதுவடைந்தது.\n\nஇதற்குப் பலவீனமான பொருளியல் நிலை காரணம் என்று தெரிவிக்கப்பட்டது.\n\nசிங்கப்பூரர்கள், சிங்கப்பூர் நிரந்தரவாசிகள், வெளிநாட்டவர்கள் ஆகிய அனைவருக்கும் வேலை வாய்ப்பு வளர்ச்சி மெதுவடைந்ததாக மனிதவள அமைச்சு ஜனவரி 31ஆம் தேதியன்று வெளியிட்ட ஆரம்பகட்ட முன்னுரைப்புகள் தெரிவிக்கின்றன.\n\nகாலாண்டு அடிப்படையில், வேலை வாய்ப்பு தொடர்ந்து ஒன்பது மாதங்களாக வளர்ச்சி கண்டது.\n\nகடந்த ஆண்டின் இறுதிக் காலாண்டில் அது 8,400ஆக அதிகரித்தது.\n\nவர்த்தகச் செயல்முறைகள் மாற்றியமைக்கப்பட்டதும் மறுசீரமைக்கப்பட்டதும் கடந்த ஆண்டின் ஆட்குறைப்புகளுக்கு முக்கிய காரணமாக அமைந்தன.\n\nமொத்த வியாபாரங்கள், தகவல் தொழில்நுட்பச் சேவைகள், மின்னணுவியல் உற்பத்தி ஆகிய துறைகள் மீது உலகளாவிய பொருளியல் நிலை ஏற்படுத்திய தாக்கத்தால் இந்நிலை ஏற்பட்டது.\n\nஇருப்பினும், கடந்த ஆண்டின் இறுதிக் காலாண்டில் ஆட்குறைப்பு செய்யப்பட்டோரின் எண்ணிக்கை 3,200ஆகக் குறைந்தது.\n\nமூன்றாவது காலாண்டில் 4,110 பேர் ஆட்குறைப்பு செய்யப்பட்டிருந்தனர். அப்போது மொத்த வியாபாரத் துறையைச் சேர்ந்த பல ஊழியர்கள் ஆட்குறைப்பு செய்யப்பட்டனர்.\n\n“மின்னணுவியல் உற்பத்தித்துறையில் ஆட்குறைப்பு எண்ணிக்கை அதிகரித்தபோதும், மற்ற துறைகளில் ஆட்குறைப்பு எண்ணிக்கை பெரும்பாலும் சீராக இருந்தது அல்லது குறைந்தது,” என்று மனிதவள அமைச்சு தெரிவித்தது.\n\nகுறிப்புச் சொற்கள்\n\nஆட்குறைப்பு\n\nதொடர்புடைய செய்திகள்\n\nகூகல் நிறுவனத்தில் நூற்றுக்கணக்கானோர் ஆட்குறைப்பு\n\n11 Jan 2024\n\n-\n\n5:10 PM", "images": [{"image_url": "https://cassette.sphdigital.com.sg/image/tamilmurasu/4b13d47a46f49c77778a528408bf9be6b48e101b3b19a93c3db612ae8efeede4?w=825", "alt_text": "10310adc-ccfb-49b3-ada3-1bf7b541f415", "caption": "காலாண்டு அடிப்படையில், வேலை வாய்ப்பு தொடர்ந்து ஒன்பது மாதங்களாக வளர்ச்சி கண்டது. - படம்: சாவ்பாவ்"}, {"image_url": "https://cassette.sphdigital.com.sg/image/tamilmurasu/6f269bccdbcde1685de9e94666084a55124b4e66caff9061beff379ab209b790", "alt_text": "author", "caption": null}, {"image_url": "https://cassette.sphdigital.com.sg/image/tamilmurasu/d04b43b5bbb45b32542d29a5b8b4c34236bd78d903da538b5c0d5942a3017fa1?w=235", "alt_text": "கூகல் நிறுவனத்தின் முக்கிய பொறியியல் பிரிவு உட்பட பல பிரிவுகளில் நூற்றுக்கணக்கானோர் ஆட்குறைப்பு செய்யப்பட்டனர்.", "caption": null}]}
{"article_url": "https://tamilmurasu.com.sg/world/story20240131-145265", "site_title": "மலேசியாவின் 17வது மாமன்னரானார் ஜோகூர் சுல்தான் இப்ராகிம்", "publish_date": "2024-01-31", "content": "மலேசியாவின் 17வது மாமன்னரானார் ஜோகூர் சுல்தான் இப்ராகிம்\n\n31 Jan 2024 - 12:43 pm\n\n1\n\nmins read\n\nமலேசிய மாமன்னர் இப்ராகிம் இஸ்கந்தர் (நடுவில்) -\n\nபடம்: ஸ்ட்ரெய்ட்ஸ் டைம்ஸ்\n\nநரேந்திரன் பிள்ளை\n\n>\n\nகோலாலம்பூர்:\n\nமலேசியாவின் 17வது மாமன்னராக ஜோகூர் சுல்தான் இப்ராகிம் இஸ்கந்தர் அரியணை ஏறியுள்ளார்.\n\nஅடுத்த ஐந்து ஆண்டுகளுக்கு அவர் மாமன்னராக ஆட்சி புரிவார்.\n\nஐந்தாண்டு ஆட்சிக்காலம் நிறைவுபெற்றதை அடுத்து, பாகாங் சுல்தான் அப்துல்லா அகமது ஷா சொந்த மாநிலம் திரும்பியுள்ளார்.\n\nஅவருக்குப் பதிலாக 65 வயது ஜோகூர் சுல்தான் இப்ராகிம் மாமன்னராகியுள்ளார்.\n\nஜோகூர் மன்னர் மாமன்னராக முடிசூடப்பட்டிருப்பது இது இரண்டாவது முறை.\n\n1984ஆம் ஆண்டுக்கும் 1989ஆம் ஆண்டுக்கும் இடைப்பட்ட காலகட்டத்தில் மாமன்னர் இப்ராகிமின் தந்தையான காலஞ்சென்ற சுல்தான் மஹ்முட் இஸ்கந்தர் மாமன்னராக இருந்தார்.\n\nமாமன்னரின் முடிசூட்டு விழா ஜனவரி 31ஆம் தேதி காலை மலேசியத் தலைநகர் கோலாலம்பூரில் உள்ள தேசிய அரண்மனையில் நடைபெற்றது.\n\nஅடுத்த ஐந்து ஆண்டுகளுக்கு பேராக் மாநில ஆட்சியாளரான சுல்தான் நஸ்‌ரின் முய்ஸுதீன் ஷா துணை மாமன்னராகச் செயல்படுவார்.\n\nமுடிசூட்டு விழாவில் மாநில மன்னர்கள், மலேசியப் பிரதமர் அன்வார் இப்ராகிம், துணைப் பிரதமர்கள் அகமது ஸாஹிட் ஹமிடி மற்றும் ஃபடில்லா யூசோப், அரசாங்க அதிகாரிகள், பிரமுகர்கள் கலந்துகொண்டனர்.\n\nமலேசியாவில் ஒவ்வொரு ஐந்து ஆண்டுகளுக்கும் புதிய மாமன்னர் மூடிசூடப்படுவார்.\n\nமலேசியாவின் ஒன்பது மாநில மன்னர்கள் சுழல்முறையில் மாமன்னராக அரியணை ஏறுவர்.\n\nஎதையும் பூசி முழுகாமல் உள்ளதை உள்ளபடி கூறும் குணமுடையவர் மாமன்னர் இப்ராகிம்.\n\nமலேசிய அரசியல் விவகாரங்கள் குறித்து அவர் அடிக்கடி, வெளிப்படையாகக் கருத்துரைப்பது வழக்கம்.\n\nகுறிப்புச் சொற்கள்\n\nமலேசியா\n\nதொடர்புடைய செய்திகள்\n\nமலேசியாவின் 16வது மாமன்னருக்குக் கோலாகலப் பிரியாவிடை\n\n30 Jan 2024\n\n-\n\n5:19 PM", "images": [{"image_url": "https://cassette.sphdigital.com.sg/image/tamilmurasu/7fc15b4b921940deb794ec0b677cf4c3f3c2a85344d912579cf358ed78dc51a2?w=825", "alt_text": "0512f94b-e7f7-43a3-ac2d-d3b05703dcef", "caption": "மலேசிய மாமன்னர் இப்ராகிம் இஸ்கந்தர் (நடுவில்) - படம்: ஸ்ட்ரெய்ட்ஸ் டைம்ஸ்"}, {"image_url": "https://cassette.sphdigital.com.sg/image/tamilmurasu/6f269bccdbcde1685de9e94666084a55124b4e66caff9061beff379ab209b790", "alt_text": "author", "caption": null}, {"image_url": "https://cassette.sphdigital.com.sg/image/tamilmurasu/ad485bd0029d1bd44456ba84140ed0bd5092bb4c0ace368f925a2129791d6465?w=235", "alt_text": "மலேசியத் தலைநகர் கோலாலம்பூரில் உள்ள நாடாளுமன்ற சதுக்கத்திலிருந்து மாமன்னர் அப்துல்லா அகமது ஷாவும் அரசியார் அசிஸா அமினா மைமுனா இஸ்கந்தரியாவும் காரில் புறப்பட்டுச் சென்றனர். வழி நெடுகிலும் மலேசியர்கள் பலர் தங்கள் நாட்டுக் கொடியை அசைத்து ஆரவாரம் செய்தனர்.", "caption": null}]}
{"article_url": "https://tamilmurasu.com.sg/world/story20240131-145264", "site_title": "தென்கொரியா அருகே அமெரிக்க போர் விமானம் விழுந்து நொறுங்கியது", "publish_date": "2024-01-31", "content": "தென்கொரியா அருகே அமெரிக்க போர் விமானம் விழுந்து நொறுங்கியது\n\n31 Jan 2024 - 11:57 am\n\n1\n\nmins read\n\nதென்கொரியாவின் குன்சான் விமானப்படை முகாமில் அமெரிக்கப் போர் விமானங்கள். -\n\nபடம்: ஏஎஃப்பி\n\nசோல்:\n\nதென்கொரியா அருகே அமெரிக்காவுக்குச் சொந்தமான எஃப்-16 ரக போர் விமானம் ஒன்று விழுந்து நொறுங்கியதாக அமெரிக்க ராணுவம் தெரிவித்துள்ளது. இந்தச் சம்பவம் ஜனவரி 31ஆம் தேதி காலை நிகழ்ந்ததாக அது கூறியது.\n\nபோர் விமானத்தின் விமானி காப்பாற்றப்பட்டதாக தெரிவிக்கப்பட்டது.\n\nதென்கொரியாவின் மேற்குக் கடற்பகுதிக்கு மேல் அந்த போர் விமானம் சென்றுகொண்டிருந்தபோது திடீரென்று அவசரநிலை ஏற்பட்டதாக அமெரிக்க ராணுவம் கூறியது.\n\nஅதையடுத்து, மொக்டியோக் தீவுக்கு அருகில் போர் விமானம் விழுந்து நொறுங்கியதாகத் தெரிவிக்கப்பட்டது.\n\nஅதற்கு முன்பு, விமானி விமானத்திலிருந்து பத்திரமாக வெளியேறியதாகவும் தென்கொரிய நேரப்படி 9.30 மணி அளவில் அவர் மீட்கப்பட்டதாகவும் அமெரிக்க ராணுவம் கூறியது.\n\nஅவர் மீட்கப்பட்டபோது சுயநினைவுடன் இருந்ததாகவும் அவர் மருத்துவமனைக்குக் கொண்டு செல்லப்பட்டதாகவும் அமெரிக்க ராணுவம் வெளியிட்ட அறிக்கை குறிப்பிட்டது.\n\nமீட்புப் பணியின்போது தென்கொரியா தந்த ஒத்துழைப்புக்கு அமெரிக்க ராணுவம்  நன்றி தெரிவித்தது.\n\n“விமானியை உடனடியாக, சுமூகமான முறையில் காப்பாற்ற வழிவகைகளை அமைத்துத் தந்த தென்கொரிய மீட்புப்படைக்கும் எங்கள் வீரர்கள் அனைவருக்கும் நன்றியைத் தெரிவித்துக்கொள்கிறோம்,” என்று அமெரிக்க ராணுவ உயர் அதிகாரி கர்னல் மேத்யூ சி.கேட்கே கூறினார்.\n\nஇனி, விழுந்து நொறுங்கிய விமானத்தைத் தேடும் பணியில் கவனம் செலுத்தப்படும் என்றார் அவர்.\n\nபாதுகாப்பு, விபத்து புலனாய்வு நிறைவுபெறும் வரை விமானம் விழுந்து நொறுங்கியதற்கான காரணம் வெளியிடப்படாது என்று அமெரிக்க ராணுவம் தெரிவித்தது.\n\nகுறிப்புச் சொற்கள்\n\nஅமெரிக்கா\n\nதென்கொரியா\n\nதொடர்புடைய செய்திகள்\n\nஅமெரிக்கப் போர் விமானப் பயிற்சியைத் தொடர்ந்து ஏவுகணை பாய்ச்சிய வடகொரியா\n\n31 Aug 2023\n\n-\n\n5:06 PM", "images": [{"image_url": "https://cassette.sphdigital.com.sg/image/tamilmurasu/bc9aa3eda2b4a56719ebbf58f58c10731dd692e96f412a586e3d91b6d50f64fc?w=825", "alt_text": "af8a099e-61c4-45de-9f40-c3f57ccea50a", "caption": "தென்கொரியாவின் குன்சான் விமானப்படை முகாமில் அமெரிக்கப் போர் விமானங்கள். - படம்: ஏஎஃப்பி"}, {"image_url": "https://cassette.sphdigital.com.sg/image/tamilmurasu/111da9d60df0b591d77bbd4626d703a9487ed645738b9b00880013d7ef4773e0?w=235", "alt_text": "அமெரிக்காவும் தென்கொரியாவும் இவ்வாண்டு மார்ச் மாதத்தில் போர் விமானங்களை ஈடுபடுத்தி கூட்டுப் பயிற்சியில் ஈடுபட்டன.", "caption": null}]}
{"article_url": "https://tamilmurasu.com.sg/cinema/story20240131-145263", "site_title": "காதலிக்க கற்றுக்கொள்ளுங்கள்: சித்தார்த் அறிவுரை", "publish_date": "2024-01-31", "content": "காதலிக்க கற்றுக்கொள்ளுங்கள்: சித்தார்த் அறிவுரை\n\n31 Jan 2024 - 11:54 am\n\n1\n\nmins read\n\nசித்தார்த். -\n\nபடம்: ஊடகம்\n\nஅனைவரும் காதலிக்க கற்றுக்கொள்ள வேண்டும் என்கிறார் நடிகர் சித்தார்த்.\n\nதனது செல்ல நாய்க்குட்டிக்கு அவர் பாசத்துடன் முத்தம் கொடுக்கும் ஒரு காணொளி இன்ஸ்டகிராமில் இடம்பெற்றுள்ளது. அந்தக் காணொளியின் கீழ் ‘காதலிக்க கற்றுக்கொள்ளுங்கள் அது நீங்கள் நல்லபடியாக வாழ்வதற்கு கற்றுக்கொடுக்கும்’ என்று குறிப்பிடப்பட்டுள்ளது.\n\n“வாழ்வதற்காக காதலியுங்கள், காதல் தான் எனது வாழ்க்கையில் எல்லாமே,” என்றும் தெரிவித்துள்ளார் சித்தார்த்.\n\nகாணொளிப் பதிவைக் கண்ட கௌதம் கார்த்திக் உள்ளிட்ட நடிகர்கள் அதை வரவேற்று பின்னூட்டம் இட்டுள்ளனர். நடிகை அதிதி ராவும் சித்தார்த்தும் காதலித்து வருகிறார்க\n\nள்\n\n.\n\nகுறிப்புச் சொற்கள்\n\nநடிகர்\n\nதொடர்புடைய செய்திகள்\n\nசித்தார்த்தை வாழ்த்திய சிம்பு\n\n05 Oct 2023\n\n-\n\n5:49 PM", "images": [{"image_url": "https://cassette.sphdigital.com.sg/image/tamilmurasu/fe90a3fe52933eb8e4fdc180c76739edb7679e061c52c496f219e6ec4a3a2d96?w=825", "alt_text": "62ed94ab-31b6-474a-846f-e4862c61a105", "caption": "சித்தார்த். - படம்: ஊடகம்"}, {"image_url": "https://cassette.sphdigital.com.sg/image/tamilmurasu/489a2334cccf2a98ca8ee5ed7b2e709840980c68a2ab2dab1664566b0d7bd76e?w=235", "alt_text": "படம்:", "caption": null}]}
{"article_url": "https://tamilmurasu.com.sg/cinema/story20240131-145261", "site_title": "காவல்துறை அதிகாரி வேடம்; சின்னத்திரை ரட்சிதா நாயகியாக நடிக்கும் திரைப்படம் ‘எக்ஸ்டிரீம்’", "publish_date": "2024-01-31", "content": "காவல்துறை அதிகாரி வேடம்; சின்னத்திரை ரட்சிதா நாயகியாக நடிக்கும் திரைப்படம் ‘எக்ஸ்டிரீம்’\n\n31 Jan 2024 - 11:53 am\n\n2\n\nmins read\n\n‘எக்ஸ்டிரீம்’ படத்தின் பூசையில் படக்குழுவினர். -\n\nபடம்: ஊடகம்\n\nசின்னத்திரை மூலம் தமிழ் ரசிகர்களைக் கவர்ந்தவர் ரட்சிதா மகாலட்சுமி.  பல தொலைக்காட்சித் தொடர்களில் நடித்துள்ளார்.\n\nசின்னத்திரையில் சாதித்த பின்னர் வெள்ளித்திரையில் நாயகியாக நடிக்கும் ஆசை மனதில் ஏற்படுவது இயல்புதான். ரட்சிதாவுக்கும் அந்த ஆசை ஏற்பட்டதில் வியப்பில்லை.\n\nதொடக்கத்தில் கன்னட திரையுலகில் நாயகியாக அறிமுகமான இவர், பின்னர் ‘உப்புக்கருவாடு’ என்ற படத்தில் இரண்டாவது நாயகியாக நடித்தார். எனினும் நாயகியாகத்தான் நடிப்பேன் என்கிற பிடிவாதமெல்லாம் ரட்சிதாவிடம் இல்லை.\n\n‘மெய்நிகர்’, ‘நெருப்பு’ உள்ளிட்ட சில படங்களில் நடித்தவருக்கு இப்போது மீண்டும் கதாநாயகி வேடம் அமைந்துள்ளது.\n\n‘எக்ஸ்டிரீம்’ என்ற படத்தில் நாயகியாக நடிக்கிறார் ரட்சிதா. இப்படத்தை ராஜவேல் கிருஷ்ணா இயக்குகிறார்.\n\nஅபி நட்சத்திரா, ஆனந்த்நாக், அம்ருதா, ராஜ்குமார் உள்ளிட்டோர் முக்கிய கதாபாத்திரங்களை ஏற்றுள்ளனர். இது திகிலும் குற்றச்செயல்களும் நிறைந்த படமாக உருவாகியுள்ளது என்கிறார் இயக்குநர்.\n\n“ஆங்கிலத்தில் ‘எக்ஸ்டிரீம்’ என்றால் உச்சகட்டம் என்று பொருள். தீவிரமான, அளவுக்கு அதிகமான என்றும்கூட பொருள்.\n\n“எல்லாவற்றுக்கும் ஒர் எல்லை உள்ளது. ஆனால் அதை மீறும்போது பல்வேறு விளைவுகள் ஏற்படும். இதுதான் இப்படத்தின் மையக்கரு.\n\n“சுயக்கட்டுப்பாடுடன் இருப்பவர்களையும் சுதந்திரம் என்ற பெயரில் தவறு செய்ய வைப்பது பெண்கள்தான்.அதே சமயம் சிக்கல்களுக்கு தீர்வு சொல்வதும் கூட பெண்கள்தான்.\n\n“இதை மையமாக வைத்து திரைக்கதை அமைக்கப்பட்டுள்ளது,” என்கிறார் இயக்குநர் ராஜவேல்.\n\nஇந்தக் கருத்து பெண்களுக்கு எதிரானது என்று கூறி பலர் இப்படத்தில் நடிக்க மறுத்து விட்டனராம். ஆனால் பெண் குழந்தைகளின் பெற்றோர் அனைவரும் இந்த கருத்துடன் ஒத்து போவார்கள் என உறுதியாக நம்புவதாகச் சொல்கிறார் ராஜவேல்.\n\nரட்சிதா காவல்துறை அதிகாரியாக நடிக்கிறார். படத்திற்கு பூசை போட்ட கையோடு படப்பிடிப்பைத் தொடங்கியுள்ளனர்.\n\nகாவல்துறை அதிகாரிகளுக்கே உரிய மிடுக்குடன் ரட்சிதா காட்சியளிக்கும் புகைப்படங்களுக்கு ரசிகர்கள் மத்தியில் நல்ல வரவேற்பு கிடைத்துள்ளது.\n\nகுறிப்புச் சொற்கள்\n\nநடிகை\n\nதொடர்புடைய செய்திகள்\n\nகணவர் கொலை மிரட்டல் விடுப்பதாக சின்னத்திரை நடிகை காவல்துறையில் புகார்\n\n21 Jun 2023\n\n-\n\n8:23 PM", "images": [{"image_url": "https://cassette.sphdigital.com.sg/image/tamilmurasu/2841d453cad1fa7142ceb7f0fe8ffb34b8d571ae24cdea3dcfd347d1fddfc95e?w=825", "alt_text": "e9e7ff97-1f75-4cd0-9fd0-28e281eb2420", "caption": "‘எக்ஸ்டிரீம்’ படத்தின் பூசையில் படக்குழுவினர். - படம்: ஊடகம்"}, {"image_url": "https://cassette.sphdigital.com.sg/image/tamilmurasu/f7c512f40b8a469167ebc5e3bf04ac3f16d420b736a306c1534762b3a06e27a3?w=235", "alt_text": "கணவர் தினேஷுடன் ரட்சிதா", "caption": null}]}
{"article_url": "https://tamilmurasu.com.sg/cinema/story20240131-145262", "site_title": "காதல் படங்களில் நடிக்க விரும்பும் மிருணாள்", "publish_date": "2024-01-31", "content": "காதல் படங்களில் நடிக்க விரும்பும் மிருணாள்\n\n31 Jan 2024 - 11:53 am\n\n1\n\nmins read\n\nமிருணாள் தாக்கூர். -\n\nபடம்: ஊடகம்\n\nதாம் சிறப்பான நடிப்பை வெளிப்படுத்தியுள்ள போதும் இந்தியில்  தமக்குரிய  வாய்ப்புகள் அமையவில்லை என்கிறார் இளம் நாயகி மிருணாள் தாக்கூர்.\n\nஇந்தியில் காதல் பட வாய்ப்புகளைப் பெற, இதற்குமேல் வேறு எந்த வகையில் தனது நடிப்புத் திறமையை வெளிப்படுத்துவது என்பது தெரியவில்லை என்றும் அவர் குறிப்பிட்டுள்ளார்.\n\n“நல்ல காதல் படங்களில் நடிக்க விரும்புகிறேன். ஏனெனில் காதல் படங்களைப் பார்த்துத்தான் நாம் வளர்ந்து இருக்கிறோம். அப்படியான படங்களில் நடிக்க விரும்புகிறேன்.\n\n“தெலுங்கில் ’சீதா ராமம்’, ’சாய் நன்னா’ உள்ளிட்ட காதல் படங்களில் நடித்ததில் மகிழ்ச்சி. ஆனால் இந்தியில்தான் காதல் படங்களில் நடிக்க இயக்குநர்கள் என்னைப் பரிசீலிப்பதே இல்லை.\n\n“குறிப்பாக ஷாருக்கானுடன் நடிக்க விரும்புகிறேன். இந்தியில் காதல் பட வாய்ப்புகளுக்காக காத்திருந்து சோர்வடைந்து விட்டேன்,” என்கிறார் மிருணாள் தாக்கூ\n\nர்\n\n.\n\nகுறிப்புச் சொற்கள்\n\nநடிகை\n\nதொடர்புடைய செய்திகள்\n\n'சீதா ராமம்' படத்துக்கு அரபு நாடுகளில் தடை\n\n05 Aug 2022\n\n-\n\n5:30 AM", "images": [{"image_url": "https://cassette.sphdigital.com.sg/image/tamilmurasu/ffa2911b3002d27fb076e56abd2eacba26939f85463530c80382c7da6905cce7?w=825", "alt_text": "dad3ccd4-1574-4a54-a84e-cbc299ddf70e", "caption": "மிருணாள் தாக்கூர். - படம்: ஊடகம்"}, {"image_url": "https://tamilmurasu.com.sg/web2-assets/tm_default_image-TFStbgXe.webp?w=235", "alt_text": "'சீதா ராமம்' படத்தில் இடம்பெற்றுள்ள காட்சியில் துல்­கர் சல்­மான், மிரு­ணாள் தாக்­கூர்.", "caption": null}]}
{"article_url": "https://tamilmurasu.com.sg/singapore/story20240131-145260", "site_title": "போதைப்பொருள் கடத்தியதற்காக சிங்கப்பூரர்கள் மூவர் கைது", "publish_date": "2024-01-31", "content": "போதைப்பொருள் கடத்தியதற்காக சிங்கப்பூரர்கள் மூவர் கைது\n\n31 Jan 2024 - 11:34 am\n\n1\n\nmins read\n\nபறிமுதல் செய்யப்பட்ட போதைப்பொருள். -\n\nபடம்: மத்திய போதைப்பொருள் ஒழிப்புப் பிரிவு\n\nபோதைப்பொருள் கடத்தியதாகச் சந்தேகிக்கப்படும் மூன்று சிங்கப்பூரர்கள் ஜனவரி 29ஆம் தேதியன்று கைது செய்யப்பட்டனர்.\n\nஅவர்கள் கடத்தியதாகக் கூறப்படும் போதைப்பொருளின் மொத்த மதிப்பு ஏறத்தாழ $470,000.\n\nபறிமுதல் செய்யப்பட்ட போதைப்பொருளில் 2,602 கிராம் கஞ்சாவும் 842 கிராம் ‘ஐஸ்’ வகை போதைப்பொருளும் அடங்கும்.\n\nஇவை 850 போதைப் பித்தர்களுக்கு ஒருவாரத்துக்குத் தேவையான போதைப்பொருள் என்று மத்திய போதைப்பொருள் ஒழிப்புப் பிரிவு ஜனவரி 31ஆம் தேதியன்று அதன் அறிக்கையில் குறிப்பிட்டது.\n\nகைது செய்யப்பட்டவர்களில் இரண்டு ஆடவர்களும் ஒரு பெண்ணும் அடங்குவர். இரண்டு வெவ்வேறு இடங்களில் அவர்கள் கைது செய்யப்பட்டனர்.\n\nஜனவரி 29ஆம் தேதி பிற்பகல், ஹேவ்லாக் சாலையில் இருந்த காரை அதிகாரிகள் சோதனையிட்டனர். அதில் $118,000 பெறுமானமுள்ள பல்வகை போதைப்பொருள் கண்டெடுக்கப்பட்டதாகத் தெரிவிக்கப்பட்டது.\n\nஅந்தக் காரை ஓட்டிய 35 வயது ஆடவர் கைது செய்யப்பட்டார்.\n\nஅதே நாளன்று பிடோக் ரெசர்வோர் சாலையில் உள்ள வீட்டில் அதிகாரிகள் அதிரடிச் சோதனை நடத்தினர்.\n\nஅங்கிருந்த 35 வயது ஆடவரையும் 23 வயது பெண்ணையும் அவர்கள் கைது செய்தனர்.\n\nஅந்த வீட்டிலிருந்து ஏறத்தாழ $352,000 பெறுமானமுள்ள போதைப்பொருள் பறிமுதல் செய்யப்பட்டது.\n\nகைது செய்யப்பட்டவர்களிடம் விசாரணை நடத்தப்படுகிறது.\n\n250 கிராமுக்கும் அதிகமான ‘ஐஸ்’ வகை போதைப்பொருள் அல்லது 500 கிராமுக்கும்  அதிகமான கஞ்சாவைக் கடத்தும் குற்றம் நிரூபிக்கப்பட்டால் மரண தண்டனை விதிக்கப்படலாம்.\n\nகுறிப்புச் சொற்கள்\n\nபோதைப்பொருள்\n\nதொடர்புடைய செய்திகள்\n\nபோதைப் பொருள் இல்லா 2024ஐ உருவாக்குவோம்: ஃபைஷல் இப்ராஹிம்\n\n18 Jan 2024\n\n-\n\n8:44 PM", "images": [{"image_url": "https://cassette.sphdigital.com.sg/image/tamilmurasu/dfe81ba222e6df55c8d6469f9f8fbb9206d91590997c1d7c848ac370c092cd29?w=825", "alt_text": "d9b0c0b7-578e-409f-9cde-03d62a5fc872", "caption": "பறிமுதல் செய்யப்பட்ட போதைப்பொருள். - படம்: மத்திய போதைப்பொருள் ஒழிப்புப் பிரிவு"}, {"image_url": "https://cassette.sphdigital.com.sg/image/tamilmurasu/b3d96c6bcaebe98dd70539231629e2ff6ebba376e5eaae7afa6abe4e446c4427?w=235", "alt_text": "மத்திய போதைப்பொருள் ஒழிப்புப் பிரிவு கேலாங்கில் நடத்திய திடீர் சோதனையில் கலந்துகொண்ட உள்துறை, தேசிய வளர்ச்சி துணை அமைச்சர் இணைப் பேராசிரியர் டாக்டர் முகம்மது ஃபைஷல் இப்ராஹிம்.", "caption": null}]}
{"article_url": "https://tamilmurasu.com.sg/world/story20240131-145259", "site_title": "‘ஆர்டிஎஸ் இணைப்புக்கான கட்டுமானப் பணிகள் தொடர்வதால் போக்குவரத்து நெரிசலைத் தவிர்க்க முடியாது’", "publish_date": "2024-01-31", "content": "‘ஆர்டிஎஸ் இணைப்புக்கான கட்டுமானப் பணிகள் தொடர்வதால் போக்குவரத்து நெரிசலைத் தவிர்க்க முடியாது’\n\n31 Jan 2024 - 11:32 am\n\n1\n\nmins read\n\nபுக்கிட் சாகார் விரைவு ரயில் நிலையத்துக்கான கட்டுமானப் பணிகள் 2026ஆம் ஆண்டிறுதிக்குள் நிறைவடையும் என்று தெரிவிக்கப்பட்டுள்ளது. -\n\nபடம்: ஸ்ட்ரெய்ட்ஸ் டைம்ஸ்\n\nஜோகூர் பாரு:\n\nசிங்கப்பூருக்கும் ஜோகூர் பாருவுக்கும் இடையிலான விரைவு ரயில் பாதைக்கான (ஆர்டிஎஸ்) கட்டுமானப் பணிகள் இவ்வாண்டின் இரண்டாம், மூன்றாம் காலாண்டுகளில் முக்கியமான கட்டத்தை எட்ட இருப்பதால் ஜோகூர் பாரு நகர மையத்தில் போக்குவரத்து நெரிசலைத் தவிர்க்க முடியாது என்று அந்நகர மேயர் முகம்மது நூரஸாம் ஒஸ்மான் தெரிவித்துள்ளார்.\n\nகட்டுமானப் பணிகளை முன்னிட்டு ஏப்ரல் மாதத்திலிருந்து செப்டம்பர் மாதம் வரை ஜோகூர் பாரு நகர மையத்தில் பல சாலைகள் மூடப்படும் என்று எதிர்பார்க்கப்படுகிறது.\n\nசிங்கப்பூரையும் ஜோகூர் பாருவையும் இணைத்து வைக்கும் இந்த ரயில் பாதைக்கான கட்டுமானப் பணிகள் 2026ஆம் ஆண்டிறுதிக்குள் நிறைவடையும் என்று தெரிவிக்கப்பட்டுள்ளது.\n\n“ஜோகூர் பாரு நகர மையத்தில் போக்குவரத்து நெரிசல் ஏற்கெனவே பிரச்சினையாக உள்ளது. இந்நிலையில், ரயில் பாதைக்கான கட்டுமானப் பணிகள் இதை மோசமடையச் செய்யும் என்பதில் சந்தேகம் இல்லை. ஆனால் இதைத் தவிர்க்க முடியாது. இந்தப் பிரச்சினையை எதிர்கொள்ள நடவடிக்கை எடுக்கிறோம். வழிவகைகளைப் பரிசீலித்து வருகிறோம்,” என்று ஜனவரி 30ஆம் தேதியன்று ஜோகூர் மாநிலத்தின் உலு திராம் நகரில் குடியிருப்புத் திட்டம் ஒன்றைத் தொடங்கிவைத்த பிறகு செய்தியாளர்களிடம் தெரிவித்தார் திரு நூரஸாம்.\n\nகுறிப்புச் சொற்கள்\n\nமலேசியா\n\nதொடர்புடைய செய்திகள்\n\nஆர்டிஎஸ் இணைப்பு: மைல்கற்களை அடைந்துவரும் பெருந்திட்டம்\n\n14 Jan 2024\n\n-\n\n7:02 PM", "images": [{"image_url": "https://cassette.sphdigital.com.sg/image/tamilmurasu/92e035be6d99c6333cc5949a6ff2b0ffd0660af8dd98270e9480e942cc173945?w=825", "alt_text": "fdec222e-5bb4-475b-9057-0f04aa237774", "caption": "புக்கிட் சாகார் விரைவு ரயில் நிலையத்துக்கான கட்டுமானப் பணிகள் 2026ஆம் ஆண்டிறுதிக்குள் நிறைவடையும் என்று தெரிவிக்கப்பட்டுள்ளது. - படம்: ஸ்ட்ரெய்ட்ஸ் டைம்ஸ்"}, {"image_url": "https://cassette.sphdigital.com.sg/image/tamilmurasu/6a6d4e1ace0553c17c78a60d0a40518c88ac77ba88e03b1432acbe998d0dc467?w=235", "alt_text": "அண்மையில் ஆர்டிஎஸ் திட்டத்தின் மைல்கல்லை அனுசரிப்பதற்காக சிங்கப்பூர், மலேசியப் பிரதமர்கள் சந்தித்துக்கொண்டனர்.", "caption": null}]}
{"article_url": "https://tamilmurasu.com.sg/lifestyle/story20240130-145211", "site_title": "இக்கால இளையர்களின் மனநலத்திற்கு உதவும் அக்கால உத்திகள்", "publish_date": "2024-01-30", "content": "இக்கால இளையர்களின் மனநலத்திற்கு உதவும் அக்கால உத்திகள்\n\n31 Jan 2024 - 5:31 am\n\n3\n\nmins read\n\nமனநலம் பற்றிய கலந்துரையாடலில் (இடமிருந்து) ‘ஹார்ட்ஸ்.குவெஸ்ட்’ மனநல ஆலோசகர் நஸ்ரின் ஷா, ஜாலான் புசார் நாடாளுமன்ற உறுப்பினர் டாக்டர் வான் ரிஸால், ‘மென்டல் ஆக்ட்’ நிர்வாக இயக்குநர், ‘ஐஎம்யூத்’ துணைத் தலைவர் ராஷிதா. -\n\nபடம்: ரவி சிங்காரம்\n\n1\n\nof\n\n3\n\nஜாலான் புசார் நாடாளுமன்ற உறுப்பினர் டாக்டர் வான் ரிஸால், மனநல ஆலோசகர்கள் நஸ்ரின் ஷா, தேவன் ஆகியோருடன் ‘ஐஎம்யூத்’ இளையர் அணி, ‘எம்கியூப் ஜாலான் புசார்’ அமைப்பு. -\n\nபடம்: ஐஎம்யூத்\n\n1\n\nof\n\n3\n\nஜாலான் புசார் நாடாளுமன்ற உறுப்பினர் டாக்டர் வான் ரிஸால், இளையர்களுக்குத் தம் நல்வாழ்த்துகளை எழுதி ஒட்டுகிறார். -\n\nபடம்: ரவி சிங்காரம்\n\n1\n\nof\n\n3\n\nமனநலம் பற்றிய கலந்துரையாடலில் (இடமிருந்து) ‘ஹார்ட்ஸ்.குவெஸ்ட்’ மனநல ஆலோசகர் நஸ்ரின் ஷா, ஜாலான் புசார் நாடாளுமன்ற உறுப்பினர் டாக்டர் வான் ரிஸால், ‘மென்டல் ஆக்ட்’ நிர்வாக இயக்குநர், ‘ஐஎம்யூத்’ துணைத் தலைவர் ராஷிதா. -\n\nபடம்: ரவி சிங்காரம்\n\n1\n\nof\n\n3\n\nஜாலான் புசார் நாடாளுமன்ற உறுப்பினர் டாக்டர் வான் ரிஸால், மனநல ஆலோசகர்கள் நஸ்ரின் ஷா, தேவன் ஆகியோருடன் ‘ஐஎம்யூத்’ இளையர் அணி, ‘எம்கியூப் ஜாலான் புசார்’ அமைப்பு. -\n\nபடம்: ஐஎம்யூத்\n\n1\n\nof\n\n3\n\nஜாலான் புசார் நாடாளுமன்ற உறுப்பினர் டாக்டர் வான் ரிஸால், இளையர்களுக்குத் தம் நல்வாழ்த்துகளை எழுதி ஒட்டுகிறார். -\n\nபடம்: ரவி சிங்காரம்\n\n1\n\nof\n\n3\n\nமனநலம் பற்றிய கலந்துரையாடலில் (இடமிருந்து) ‘ஹார்ட்ஸ்.குவெஸ்ட்’ மனநல ஆலோசகர் நஸ்ரின் ஷா, ஜாலான் புசார் நாடாளுமன்ற உறுப்பினர் டாக்டர் வான் ரிஸால், ‘மென்டல் ஆக்ட்’ நிர்வாக இயக்குநர், ‘ஐஎம்யூத்’ துணைத் தலைவர் ராஷிதா. -\n\nபடம்: ரவி சிங்காரம்\n\n1\n\nof\n\n3\n\nரவி சிங்காரம்\n\n>\n\nமுந்தைய தலைமுறையினர் தம் மனநலத்தைப் பேணப் பயன்படுத்திய உத்தியான, எண்ணங்களைக் கைப்பட எழுதுதலை இன்றைய இளையர்களுக்கு அறிமுகப்படுத்தியது இளையர்களால் நடத்தப்பட்ட மனநலப் பயிலரங்கு.\n\n‘உங்கள் மனம் முக்கியம்’ என்ற தலைப்பில், சனிக்கிழமை ஜனவரி 27ஆம் தேதி, ‘ஐஎம்யூத்’ எனும் இந்திய முஸ்லிம் இளையர் அணி, ‘எம்கியூப்’ ஜாலான் புசார் அமைப்பு ஆகியவை இணைந்து கொளம் ஆயர் சமூக நிலையத்தில் இந்நிகழ்ச்சியை வழங்கின.\n\nநிகழ்ச்சியின் சிறப்பு விருந்தினராக ஜாலான் புசார் குழுத்தொகுதி நாடாளுமன்ற உறுப்பினர் டாக்டர் வான் ரிஸால் கலந்துகொண்டார்.\n\n“மனநலத்தை மேம்படுத்த நாம் பயன்படுத்தும் உத்திகள் மிக முக்கியம். இன்றைய கைத்தொலைபேசிகள் நம் மனநலத்தை ஆராய உதவுகின்றன. அது நல்லதுதான். எனினும், நம் எண்ணங்களைக் கைப்பட எழுதுவதே மனநல மேம்பாட்டிற்குத் தலைசிறந்த வழியாகக் கருதுகிறேன்,” என்றார் டாக்டர் ரிஸால்.\n\nநிகழ்ச்சியின் முதல் அங்கமாக, ‘ஐஎம்யூத்’ இளையர்கள் சொந்தமாக செய்த ‘பிங்கோ’ அட்டை விளையாட்டு இடம்பெற்றது.\n\n‘உங்களுக்குப் பிடித்த உணவு எது?’ என மேலோட்டமான கேள்விகளிலிருந்து ‘உங்கள் வாழ்வில் மிகப் பெரிய சோதனை என்ன?’ போன்ற ஆழமான கேள்விகள்மூலம் இளையர்களால் ஒருவரையொருவர் நன்றாகப் புரிந்துகொள்ள முடிந்தது.\n\n“எல்லாரும் ஆர்வத்துடன் விளையாடினர். சுவாரசியமான கேள்வி பதில்களால் ஒருமித்த கருத்து உடையவர்களை அடையாளங்காண முடிந்தது. தாங்கள் இப்பயணத்தில் தனியாகச் செல்லவில்லை என ஆறுதலும் அடைந்தனர்,” என்று செயல்திட்டத் தலைவர்கள் ஃபாஹிரா, 19, சமீன், 21, இருவரும் கூறினர்.\n\nஅதைத் தொடர்ந்து, இளையர்கள் தம் எண்ணங்களைக் கைப்பட எழுதும் பயிலரங்கு நடைபெற்றது.\n\nஇளையர்கள் தம் எண்ணங்களைக் கைப்பட எழுதும் பயிலரங்கு. -\n\nபடம்: ரவி சிங்காரம்\n\nதம்மையே ஆராய்தல், குறிக்கோள் வகுத்தல், மனத்தில் இருப்பதை அப்படியே எழுதுதல் என மூன்று பாகங்களாகப் பிரித்து, அவற்றை அன்றாட வாழ்வில் எவ்வாறு பயன்படுத்துவது என இளையர்கள் கற்றுக்கொண்டனர்.\n\nநிகழ்ச்சியின் முக்கிய அங்கமாக, டாக்டர் ரிஸாலுடன் ‘மென்டல் ஆக்ட்’ நிர்வாக இயக்குநர் மற்றும் குடும்பச் சேவை நிலைய சமூகச் சேவையாளர் தேவன், ‘ஹார்ட்ஸ்.குவெஸ்ட்’ மனநல ஆலோசகர் நஸ்ரின் ஷா ஆகியோர் மனநலம் பற்றிய கலந்துரையாடலில் பங்கேற்றனர். அக்கலந்துரையாடலை ‘ஐஎம்யூத்’ துணைத் தலைவர் ராஷிதா வழிநடத்தினார்.\n\nமனநலம் பற்றிய கலந்துரையாடலில் ஜாலான் புசார் நாடாளுமன்ற உறுப்பினர் டாக்டர் வான் ரிஸால், மனநல ஆலோசகர்கள் நஸ்ரின் ஷா, தேவன் ஆகியோர் பங்குபெற்றனர்.  -\n\nபடம்: ரவி சிங்காரம்\n\nயாராவது சோர்வடைந்து காணப்பட்டால், எதைச் செய்யவேண்டும் என அறிவுறுத்தாமல், ‘உங்கள் பிரச்சினையைப் பற்றிப் பேச விரும்புகிறீர்களா? நான் செவிசாய்க்கலாமா?’ போன்ற கேள்விகளை நீங்கள் கேட்டால் அவருக்கு ஊக்குவிப்பாக இருக்கும்.\n\nதேவன், ‘மென்டல் ஆக்ட்’ நிர்வாக இயக்குநர்\n\nமனநலத்துக்கும் மனநோய்க்கும் இடையே உள்ள வேறுபாடு, மனநலத்தைப் பற்றிப் பகிர்ந்துகொள்வதற்கு சுமுகமான சூழலை உருவாக்குதல் போன்றவை குறித்து கலந்துரையாடலில் பேசப்பட்டன.\n\n“இளையர்களிடத்தில் மனநலம் பற்றிய விழிப்புணர்வு பெரிதும் உள்ளது. ஆனால், எங்கு சென்று உதவி நாடுவது என்பது அவர்களுக்கு அவ்வளவாகத் தெரிவதில்லை. அதுவும் இந்தியர்களிடத்தில் மனநலப் பிரச்சினைகள் அதிகமாகவே இருக்கின்றன,” என்றார் திரு தேவன்.\n\n“இக்காலத்தில் மனநலம் மிக முக்கியம். ஆனால், இந்தியச் சமூகங்களில், இந்திய முஸ்லிம்கள் உட்பட, இதுபற்றி அவ்வளவாக பேசப்படுவதில்லை. அதனால், மனநலம் பற்றிய விழிப்புணர்வை அதிகரிக்க இந்நிகழ்ச்சியை நடத்தினோம்,” என்றார் இந்நிகழ்ச்சியின் செயல்திட்ட ஆலோசகர் நூரைமி, 24.\n\nவெவ்வேறு இனங்களிலிருந்து கிட்டத்தட்ட 40 இளையர்கள் பங்குபெற்றதில் அவர் மகிழ்ச்சியும் தெரிவித்தார்.\n\n“இந்நிகழ்ச்சியின் மூலம் மனநலம் பற்றி எனக்கு ஏற்பட்ட விழிப்புணர்வு, எனக்கும் என் சுற்றத்தாருக்கும் பயன் அளிக்கும்,” என்றார் ‘ஐஎம்யூத்’ உறுப்பினரும் இந்நிகழ்ச்சிக்கு உதவியாளருமான முஹம்மது நவ்ஃபல் சாலிஹ், 27.\n\nகுறிப்புச் சொற்கள்\n\nமனநலம்\n\nஇளையர்\n\nதொடர்புடைய செய்திகள்\n\nமனநலத்தை மேம்படுத்தும் ‘டோப்பமைன் நோன்பு’\n\n24 Jan 2024\n\n-\n\n4:32 PM\n\nசிங்கப்பூர் இளையர்களின் மனநலம் மேம்பட்டுள்ளது\n\n22 Jan 2024\n\n-\n\n7:56 PM\n\nஆடவர் மனநலம் அக்கறைக்குரியது\n\n04 Jan 2024\n\n-\n\n5:58 AM", "images": [{"image_url": "https://cassette.sphdigital.com.sg/image/tamilmurasu/47a11bb5e478892f022490438acbaf1c2f91121e7a32b893a81aa9b9eea18a4d?w=825", "alt_text": "91825bea-12e0-4adb-a923-def7ceea6c08", "caption": "மனநலம் பற்றிய கலந்துரையாடலில் (இடமிருந்து) ‘ஹார்ட்ஸ்.குவெஸ்ட்’ மனநல ஆலோசகர் நஸ்ரின் ஷா, ஜாலான் புசார் நாடாளுமன்ற உறுப்பினர் டாக்டர் வான் ரிஸால், ‘மென்டல் ஆக்ட்’ நிர்வாக இயக்குநர், ‘ஐஎம்யூத்’ துணைத் தலைவர் ராஷிதா. - படம்: ரவி சிங்காரம் 1 of 3"}, {"image_url": "https://cassette.sphdigital.com.sg/image/tamilmurasu/abec5190a4c313e6e2ee8f5823dee0256b3e927d3e3aff9dd9f61576420862d9?w=825", "alt_text": "b1c14dcf-68de-4da0-9b42-de2bc1691ec4", "caption": "ஜாலான் புசார் நாடாளுமன்ற உறுப்பினர் டாக்டர் வான் ரிஸால், மனநல ஆலோசகர்கள் நஸ்ரின் ஷா, தேவன் ஆகியோருடன் ‘ஐஎம்யூத்’ இளையர் அணி, ‘எம்கியூப் ஜாலான் புசார்’ அமைப்பு. - படம்: ஐஎம்யூத் 1 of 3"}, {"image_url": "https://cassette.sphdigital.com.sg/image/tamilmurasu/2e75d445656885cf5f7d433dcbfe2e8dba303068b7f8b36c3464972e856a070e?w=825", "alt_text": "55da962f-4d57-4006-8985-03c391652f06", "caption": "ஜாலான் புசார் நாடாளுமன்ற உறுப்பினர் டாக்டர் வான் ரிஸால், இளையர்களுக்குத் தம் நல்வாழ்த்துகளை எழுதி ஒட்டுகிறார். - படம்: ரவி சிங்காரம் 1 of 3"}, {"image_url": "https://cassette.sphdigital.com.sg/image/tamilmurasu/9b89149119410158a3ec2e5937a0c9dea9751fdfef999e593a5a94dcf5899bda", "alt_text": "author", "caption": null}, {"image_url": "https://cassette.sphdigital.com.sg/image/tamilmurasu/baed2c0cfeac229f62f31b103ca4c8efdbec064dab98b232dafce8711f427d9a?w=825", "alt_text": "இளையர்கள் தம் எண்ணங்களைக் கைப்பட எழுதும் பயிலரங்கு.", "caption": "இளையர்கள் தம் எண்ணங்களைக் கைப்பட எழுதும் பயிலரங்கு. - படம்: ரவி சிங்காரம்"}, {"image_url": "https://cassette.sphdigital.com.sg/image/tamilmurasu/3b7add3b95833d41834242768aa4ad73bf91cd454573c3cc43f5720508679f08?w=825", "alt_text": "மனநலம் பற்றிய கலந்துரையாடலில் ஜாலான் புசார் நாடாளுமன்ற உறுப்பினர் டாக்டர் வான் ரிஸால், மனநல ஆலோசகர்கள் நஸ்ரின் ஷா, தேவன் ஆகியோர் பங்குபெற்றனர். ", "caption": "மனநலம் பற்றிய கலந்துரையாடலில் ஜாலான் புசார் நாடாளுமன்ற உறுப்பினர் டாக்டர் வான் ரிஸால், மனநல ஆலோசகர்கள் நஸ்ரின் ஷா, தேவன் ஆகியோர் பங்குபெற்றனர்.  - படம்: ரவி சிங்காரம்"}, {"image_url": "https://cassette.sphdigital.com.sg/image/tamilmurasu/b11e9ed711da44900d5a3bad23c8a1122a92c0a342d6d5afb3d10a5b98f7b0c6?w=235", "alt_text": "மூளைக்கு அமைதி ஏற்படுத்தி உணர்வுகளைச் சீராக்குவது  மனநலத்தை மேம்படுத்தும்.", "caption": null}, {"image_url": "https://cassette.sphdigital.com.sg/image/tamilmurasu/813fb366f5e72f58b40ec2b0a221d90d015cdd675ed211f06652289881f53644?w=235", "alt_text": "இளையர்களின் மனநலம் மேம்பட்டுள்ளதை இரண்டு ஆய்வின் முடிவுகள் தெரிவிக்கின்றன.", "caption": null}, {"image_url": "https://cassette.sphdigital.com.sg/image/tamilmurasu/bc1904a2aeb1e991e9a9f456f6d574c7595d97b0543ac4bac0752ec3f1f11306?w=235", "alt_text": "ஆடவர்கள் மனநலனில் கவனம் செலுத்த வேண்டும் என்கின்றனர் வல்லுநர்கள்.", "caption": null}]}
{"article_url": "https://tamilmurasu.com.sg/singapore/story20240130-145247", "site_title": "வணிக, சமூகப் பயன்பாட்டிற்கு எம்ஆர்டி தடங்கள் கீழுள்ள நிலத்தை குத்தகைக்குவிட ஆய்வு", "publish_date": "2024-01-30", "content": "வணிக, சமூகப் பயன்பாட்டிற்கு எம்ஆர்டி தடங்கள் கீழுள்ள நிலத்தை குத்தகைக்குவிட ஆய்வு\n\n31 Jan 2024 - 5:15 am\n\n3\n\nmins read\n\nஈசூன் எம்ஆர்டி வழித்தடத்தின் கீழேயுள்ள நிலப்பகுதி. -\n\nபடம்: ஸ்ட்ரெய்ட்ஸ் டைம்ஸ்\n\nஈசூன், சுவா சூ காங் எம்ஆர்டி நிலையங்களுக்கு அருகிலுள்ள ரயில் மேம்பாலங்களுக்கு அடியில் உள்ள நிலப்பகுதிகள் வணிக அல்லது சமூகப் பயன்பாட்டிற்காக குத்தகைக்கு விடப்படலாம்.  அத்தகைய திட்டம் சாத்தியமானது என்று அதிகாரிகளின் ஆய்வில் தெரியவந்தது.\n\nஈசூன், சுவா சூ காங் ஆகிய இரு இடங்களுக்கு வெளிப்படையான சந்தை வாடகையை மதிப்பிட  சொத்து மதிப்பீட்டாளரிடம் ஜனவரி 19ஆம் தேதி நிலப் போக்குவரத்து ஆணையம் ஒப்பந்தப்புள்ளி கோரியது. ஒவ்வொன்றும் கிட்டத்தட்ட 5,000 சதுர மீட்டர் மொத்த நிலப்பரப்பைக் கொண்டது.\n\nஈசூன் வட்டாரத்தில் உள்ள இந்த இடம், புளோக் 749 ஈசூன் ஸ்திரீட் 72 அருகே தொடங்கி புளோக் 757 ஈசூன் ஸ்திரீட் 72 அருகே முடிவடையும் நிலப்பகுதியாகும்.\n\nசுவா சூ காங்கில் உள்ள நிலப்பரப்பு மூன்றாகப் பிரிக்கப்பட்டுள்ளது. ஒன்று, கியட் ஹோங் சமூக மன்றம் அருகேயுள்ளது. மற்றொன்று, புளோக் 346 சுவா சூ காங் லூப் அருகே உள்ளது. மூன்றாவது புளோக் 345 சுவா சூ காங் லூப் அருகே இருக்கிறது. ஒவ்வோர் இடத்தையும் குத்தகைக்கு விடுவதே ஆணையத்தின் திட்டமாகும். குத்தகைக்கு எடுப்பவர் ஆணையத்திற்கு வாடகை செலுத்துவார். அவர் உள்வாடகைக்கு விடுவார்.\n\nகுத்தகைக்கு எடுப்பவர் அப்பகுதியைச் சீர்செய்வதற்கான முழுச்செலவையும் ஏற்க வேண்டும்.  ஒவ்வோர் இடத்திற்கும் கிட்டத்தட்ட $7.04 மில்லியன் செலவாகும் என்று மதிப்பிடப்பட்டுள்ளது.\n\nதான் வசூலிக்க நினைக்கும் வாடகை ஒவ்வொரு நிலப்பரப்பின் மதிப்புக்கு ஏற்றதாக இருக்கும் என்றும் திட்டத்தின் காலம், நிர்வாகிகளின் மூலதனச் செலவினங்கள் கணக்கில் எடுத்துக் கொள்ளப்படும் என்றும் ஆணையம் தெரிவித்துள்ளது.\n\nஅந்த இரு பகுதிகளிலும் கட்டுமானப் பணிகள் 2025 ஜனவரியில் தொடங்கி, 2027 வரை ஈராண்டு காலத்திற்கு நீடிக்கும் என்பது தற்போதைய திட்டம்.\n\nஅதன் பின்னர்,  2034 செப்டம்பரில் முடிவடையும் எட்டு ஆண்டு ஒப்பந்தப் புள்ளியையோ அல்லது 2044 செப்டம்பரில் முடிவடையும் 18 ஆண்டு ஒப்பந்தப் புள்ளியையோ அப்பகுதியின் நிர்வாகிகள் பெறலாம்.\n\nநியமிக்கப்பட்ட சொத்து மதிப்பீட்டாளர் இந்த அளவீடுகள்,  ஒட்டுமொத்த சந்தை நிலவரம் ஆகியவற்றின் அடிப்படையில் இரண்டு தளங்களுக்கான வெளிப்படையான சந்தை வாடகை குறித்து ஆணையத்துக்கு ஆலோசனை வழங்குவார் என்று எதிர்பார்க்கப்படுகிறது.\n\nமதிப்பீட்டாளர் அப்பகுதியை ஒத்த சொத்துக்களின் ஒப்பீட்டு ஆய்வையும் செய்ய வேண்டும்.\n\nஎம்ஆர்டி நிலையங்களுக்கு அருகே உள்ள பகுதியைத் துடிப்புமிக்கதாக்கும் முயற்சியின் ஒரு பகுதியாக நிலையங்களுக்கு அருகேயுள்ள பகுதிகளின் சாத்தியமான பயன்பாடுகளை போக்குவரத்து அமைச்சு ஆராய்ந்து வருவதாக ஆணையம் கூறியது.\n\nமேலும், 2025ல் ஈஸ்ட் கோஸ்ட் ஒருங்கிணைந்த பராமரிப்புச் சேவை நிலையம் செயல்படத் தொடங்கியதும் சாங்கி பராமரிப்புச் சேவை நிலையத்தின் மறுபயன்பாடு குறித்து ஆணையம் ஆராய்ந்து வருகிறது.\n\nஇதற்கிடையே, வடகிழக்கு ரயில் பாதையை நிர்வகிக்கும் எஸ்பிஎஸ் டிரான்சிட், 2024 இறுதியில் பொங்கோல் பெருவிரைவு ரயில் நிலைய மேம்பாலத்தின் கீழ் “சைக்கிள் பகுதியை” உருவாக்க திட்டமிட்டுள்ளதாகக் கூறியது. சைக்கிள் ஆர்வலர்கள் சைக்கிள் தொடர்பான உபகரணங்களை வாங்கவும் உணவு சுவைக்கவும் இடம் அமையும்.\n\nகுறிப்புச் சொற்கள்\n\nஎம்ஆர்டி\n\nரயில்\n\nஒப்பந்தப்புள்ளி\n\nநிலப் போக்குவரத்து ஆணையம்\n\nதொடர்புடைய செய்திகள்\n\n‘ஈசி-லிங்க், நெட்ஸ் ஃபிளாஷ்பே அட்டைகள் குறைந்தது 2030 வரை பயன்பாட்டில் இருக்கும்’\n\n26 Jan 2024\n\n-\n\n7:48 PM\n\nரெட்ஹில், கிளமெண்டி எம்ஆர்டி நிலையங்களிலிருந்து நடந்து செல்லும் தூரத்தில் புதிய வீடுகள்\n\n27 Jan 2024\n\n-\n\n2:00 PM\n\nஇரைச்சல் தடுப்புப் பலகைகள் உடைந்ததால் எம்ஆர்டி கட்டுமானப் பணி நிறுத்தம்\n\n19 Jan 2024\n\n-\n\n7:21 PM\n\nஉட்லண்ட்ஸ் சோதனைச்சாவடி விரிவாக்கப் பணிகள் 2025ல் துவக்கம்\n\n29 Jan 2024\n\n-\n\n6:24 PM", "images": [{"image_url": "https://cassette.sphdigital.com.sg/image/tamilmurasu/04ec53fd7085829976b3dd2018f7220458e6af8b4709aac74ca91ff5f57f9669?w=825", "alt_text": "76fecf60-0317-4b4a-9fef-90df5ec57ee2", "caption": "ஈசூன் எம்ஆர்டி வழித்தடத்தின் கீழேயுள்ள நிலப்பகுதி. - படம்: ஸ்ட்ரெய்ட்ஸ் டைம்ஸ்"}, {"image_url": "https://cassette.sphdigital.com.sg/image/tamilmurasu/bfc35514e19a54799cd80e56466d934df4d24e450da965cfdfdcf5973d9c9ef8?w=235", "alt_text": "ஈசி-லிங்க், நெட்ஸ் ஃபிளாஷ்பே அட்டைகளைப் பயன்படுத்தி பொதுப் போக்குவரத்துக் கட்டணம் செலுத்தும் முறையை 2030ஆம் ஆண்டுக்குப் பிறகும் நீட்டிப்பது குறித்து அதிகாரிகள் பிறகு முடிவெடுப்பர் என்றார் போக்குவரத்து அமைச்சர் சீ ஹொங் டாட்.", "caption": null}, {"image_url": "https://cassette.sphdigital.com.sg/image/tamilmurasu/430258ed3833733304dfb8d3181733fdb740f5f2037f7c4e2822508e975f0a1d?w=235", "alt_text": "புதிய குடியிருப்புப் பகுதிக்காக தங்ளின் சாலையில் கிரசெண்ட் பெண்கள் பள்ளிக்கு அருகில் உள்ள நிலப்பகுதி ஒதுக்கப்பட்டு உள்ளது.", "caption": null}, {"image_url": "https://cassette.sphdigital.com.sg/image/tamilmurasu/34cea22b9564660801da29c8e12a598476092582138c5966576f313b2a8a3e8e?w=235", "alt_text": "கட்டுமானத் தளத்தில் உடைந்து சிதறிக் கிடக்கும் தடுப்புப் பலகைகள்.", "caption": null}, {"image_url": "https://cassette.sphdigital.com.sg/image/tamilmurasu/c189043b2e971bccd9cacc1009b3a127d5f87a4c85921ca0da3f40777c96a364?w=235", "alt_text": "உட்லண்ட்ஸ் சோதனைச்சாவடி மறுசீரமைக்கப்படுகிறது. புதிய கட்டடம் எப்படி இருக்கும் என்பதை காட்ட அதுதொடர்பான ஓவியர் மாதிரி படம் வெளியிடப்பட்டது.", "caption": null}]}
{"article_url": "https://tamilmurasu.com.sg/photo-gallery/manama-kavarauma-painaanakau-taaipapaucama", "site_title": "மனம் கவரும் பினாங்கு தைப்பூசம்", "publish_date": "2024-01-31", "content": "மனம் கவரும் பினாங்கு தைப்பூசம்\n\n31 Jan 2024 - 2:39 am\n\n1\n\nmins read\n\nஉலகெங்கும் தைப்பூசம் தமிழர்களால் விமர்சையாகக் கொண்டாடப்பட்டாலும் பினாங்கு தீவில் பல இன மக்கள் தைப்பூசத்தைத் தங்கள் சொந்தத் திருவிழாவாகக் கொண்டாடுவது அதன் தனிச்சிறப்பாக உள்ளது.\n\n-\n\nகிட்டத்தட்ட 1.5 மில்லியன் பக்தர்கள், ஜனவரி 24,25ஆம் தேதிகளில் பங்கேற்றனர். 511 படிகளைக் கொண்ட தண்ணீர்மலைக் கோயில், 272 படிகள் கொண்டுள்ள பத்துமலையைக் காட்டிலும் அதிகமானவை.\n\n-\n\nதைப்பூசத்திற்கு முந்தைய நாளான செட்டி பூச தினத்தில் வீதி உலா மேற்கொண்ட தங்க, வெள்ளி ரதங்களைப் பொதுமக்கள் ஆவலுடன் வரவேற்றனர்.\n\n-\n\nபடம்: கார்த்திக் அருள்\n\n-\n\nஅனைத்து புகைப்படங்களும் காப்புரிமைக்கு உட்பட்டவை\n\nAll photos copyrighted", "images": [{"image_url": "https://cassette.sphdigital.com.sg/image/tamilmurasu/2b731b35d70330c4307de639e08fcca15e1951513524333459f4804afdad7481?w=800", "alt_text": "மனம் கவரும் பினாங்கு தைப்பூசம் ", "caption": null}, {"image_url": "https://cassette.sphdigital.com.sg/image/tamilmurasu/4084e7df8b4dc840a40f1cd075abc8a6759eb6e11cd476cf75c8298a098dd196?w=800", "alt_text": "உலகெங்கும் தைப்பூசம் தமிழர்களால் விமர்சையாகக் கொண்டாடப்பட்டாலும் பினாங்கு தீவில் பல இன மக்கள் தைப்பூசத்தைத் தங்கள் சொந்தத் திருவிழாவாகக் கொண்டாடுவது அதன் தனிச்சிறப்பாக உள்ளது.", "caption": null}, {"image_url": "https://cassette.sphdigital.com.sg/image/tamilmurasu/95842da0af1b2977b4d0eceadec008fef2938f056708d98ab96caf76e9919f4e?w=800", "alt_text": "மனம் கவரும் பினாங்கு தைப்பூசம் ", "caption": null}, {"image_url": "https://cassette.sphdigital.com.sg/image/tamilmurasu/8b0874fad80e01b2df073130425e455171ea6c24a43284e80992172c07ace5cb?w=800", "alt_text": "மனம் கவரும் பினாங்கு தைப்பூசம் ", "caption": null}, {"image_url": "https://cassette.sphdigital.com.sg/image/tamilmurasu/daab57b5b44e0492cbd5e195717066d16f4fe969594d82765e0a803e9a9d04f5?w=800", "alt_text": "மனம் கவரும் பினாங்கு தைப்பூசம் ", "caption": null}, {"image_url": "https://cassette.sphdigital.com.sg/image/tamilmurasu/2c3c9268ef37c7b5abdc57de640df2213d33e3bb76fadcf21988d9327f43b125?w=800", "alt_text": "கிட்டத்தட்ட 1.5 மில்லியன் பக்தர்கள், ஜனவரி 24,25ஆம் தேதிகளில் பங்கேற்றனர். 511 படிகளைக் கொண்ட தண்ணீர்மலைக் கோயில், 272 படிகள் கொண்டுள்ள பத்துமலையைக் காட்டிலும் அதிகமானவை. ", "caption": null}, {"image_url": "https://cassette.sphdigital.com.sg/image/tamilmurasu/553021a5f9943ae6259973c748f0d10959ad7971c8a78e44708154772cd1567f?w=800", "alt_text": "மனம் கவரும் பினாங்கு தைப்பூசம் ", "caption": null}, {"image_url": "https://cassette.sphdigital.com.sg/image/tamilmurasu/e1e58e7c031f49e48212e5356d5bb75d152e07f9210b4ec68706798b40895f22?w=800", "alt_text": "மனம் கவரும் பினாங்கு தைப்பூசம் ", "caption": null}, {"image_url": "https://cassette.sphdigital.com.sg/image/tamilmurasu/fdb27f7654aefceac77cce42b61e59f6ce95f8962d1ae73935961cb23e98d7fc?w=800", "alt_text": "தைப்பூசத்திற்கு முந்தைய நாளான செட்டி பூச தினத்தில் வீதி உலா மேற்கொண்ட தங்க, வெள்ளி ரதங்களைப் பொதுமக்கள் ஆவலுடன் வரவேற்றனர்.", "caption": null}, {"image_url": "https://cassette.sphdigital.com.sg/image/tamilmurasu/fec051154d7be0216a9474b0729aba90a35db3dd393447ed1d75dfb35534b7bc?w=800", "alt_text": "மனம் கவரும் பினாங்கு தைப்பூசம் ", "caption": null}, {"image_url": "https://cassette.sphdigital.com.sg/image/tamilmurasu/df6060f962661cbd5af5c1a4ee8edcc4813db1731df892f88937f719d0ca8682?w=800", "alt_text": "மனம் கவரும் பினாங்கு தைப்பூசம் ", "caption": null}, {"image_url": "https://cassette.sphdigital.com.sg/image/tamilmurasu/b13b516fa02c3bb74b70ff8a9aabf9e100d14068a4ccc8b2da82af66d2ce3b08?w=800", "alt_text": "மனம் கவரும் பினாங்கு தைப்பூசம் ", "caption": null}, {"image_url": "https://cassette.sphdigital.com.sg/image/tamilmurasu/bcd4b7e99e0511c99fbd4c09e2e4c562c27c7220cd2acf979a1215f02f3a657b?w=800", "alt_text": "படம்: கார்த்திக் அருள்", "caption": null}]}
{"article_url": "https://tamilmurasu.com.sg/cinema/story20240130-145257", "site_title": "எதிலும் வித்தியாசத்தை விரும்புபவன் நான்: விஷ்ணு விஷால்", "publish_date": "2024-01-30", "content": "எதிலும் வித்தியாசத்தை விரும்புபவன் நான்: விஷ்ணு விஷால்\n\n30 Jan 2024 - 9:42 pm\n\n2\n\nmins read\n\nவிஷ்ணு விஷால்.  -\n\nபடம்: ஊடகம்\n\n1\n\nof\n\n2\n\nவிஷ்ணு விஷால்.  -\n\nபடம்: ஊடகம்\n\n1\n\nof\n\n2\n\nவிஷ்ணு விஷால்.  -\n\nபடம்: ஊடகம்\n\n1\n\nof\n\n2\n\nவிஷ்ணு விஷால்.  -\n\nபடம்: ஊடகம்\n\n1\n\nof\n\n2\n\nவிஷ்ணு விஷால்.  -\n\nபடம்: ஊடகம்\n\n1\n\nof\n\n2\n\nதிரைப்படங்கள் சமூகத்தில் ஓர் அழுத்தமான தாக்கத்தை ஏற்படுத்தும் என்பதைத் தான் உறுதியாக நம்புவதாகத் தெரிவித்துள்ளார் நடிகர் விஷ்ணு விஷால்.\n\n“எதிலும் வித்தியாசத்தை விரும்புபவன் நான். எனது 15 ஆண்டுகால திரையுலக வாழ்க்கையில் எனது படங்களில் எல்லாம் ஏதாவது வித்தியாசமான கருத்தைச் சொல்லவே முயற்சி செய்திருக்கிறேன்.\n\n“இதுவரை நான் நடித்துள்ள 20 படங்களில் பாதிக்கும் மேலான படங்கள் என்றென்றும் தமிழ் ரசிகர்களின் இதயங்களில் நிலைத்து நிற்கும் என்பதே எனக்குப் பெருமையான ஒன்றுதான்,” என்று அவர் கூறியுள்ளார்.\n\n‘துரோகி’, ‘குள்ளநரி கூட்டம்’, ‘நீர்ப்பறவை’, ‘முண்டாசுப்பட்டி’ உள்ளிட்ட படங்களில் நடித்து தொடர் வெற்றியைப் பெற்றவர் விஷ்ணு விஷால்.\n\nகடைசியாக இவரது நடிப்பில் வெளிவந்த ‘கட்டாகுஸ்தி’ வசூல் ரீதியாகவும் பெரிய வெற்றியைப் பதிவு செய்தது. விரைவில் ‘லால் சலாம்’ படமும் வெளிவர உள்ளது.\n\nஇந்நிலையில், திரைத்துறையில் தடம் பதித்து 15 ஆண்டுகள் நிறைவடைந்துள்ளதை  மகிழ்ச்சியாகக் கொண்டாடி உள்ளார் விஷ்ணு விஷால்.\n\nமனம் நிறைவாக உள்ளதாகக் குறிப்பிட்டுள்ளவர், இதுதொடர்பாக அறிக்கை ஒன்றையும் வெளியிட்டுள்ளார்.\n\n“என் முதல் படமான ‘வெண்ணிலா கபடி குழு’ 2009ல் வெளிவந்து பதினைந்து வருடங்கள் நிறைவடைந்துள்ளன. திரையுலகில் என்னை அறிமுகப்படுத்திய இயக்குநர் சுசீந்திரனுக்கு நன்றி தெரிவித்துக் கொள்கிறேன்.\n\n“சரியான திரைப்படங்களைத் தேர்ந்தெடுக்க எனக்கு ஊக்கம் அளித்த விமர்சகர்கள், ரசிகர்கள்,   ஊடகங்களுக்கும் என் நன்றி.\n\n“என் திரைப்பயணம் ஒரு ரோலர்கோஸ்டர்  போல பரபரப்பாகவும் இனிமையாகவும் அமைந்ததில் மிகவும் பெருமைப்படுகிறேன்.\n\n“எனக்கு வாய்ப்பு கிடைக்கும் போதெல்லாம், எனது படங்களின் மூலம் நல்ல கருத்துகளை மக்களுக்கு எடுத்துச் சொல்லி வருகிறேன்.\n\n“எனது படங்கள் நேர்மறையான தாக்கத்தை ஏற்படுத்தாவிட்டாலும் எதிர்மறை தாக்கத்தை  ஏற்படுத்திவிடக் கூடாது என்பதில் தெளிவாக இருக்கிறேன்.\n\n“அந்த வகையில் எனது படங்களில் பெரும்பாலானவை மக்களிடம் நேர்மறை தாக்கத்தை ஏற்படுத்தியுள்ளதை நினைத்து பெருமைப்படுகிறேன்.\n\n“திரையுலகப் பயணத்தின் இந்த 15வது ஆண்டு எனக்கு மேலும் சிறப்பைத் தருவதாக  அமைந்துள்ளது. ‘லால் சலாம்’ எனும் அற்புதமான படத்தில், கோலிவுட் திரையுலகின் மிகப்பெரிய ஆளுமையும் சிறந்த மனிதருமான சூப்பர் ஸ்டார் ரஜினிகாந்துடன் திரையைப் பகிர்ந்து கொள்வது மன நிறைவு தருகிறது.\n\n“எனது பயணம் சரியான தருணத்திலும் சரியான திசையிலும் உச்சம் நோக்கிச் செல்வதில் மகிழ்ச்சி.\n\n“இந்நேரத்தில் ஒன்றை மட்டும் அனைவருக்கும் சொல்லிக்கொள்ள விரும்புகிறேன் ‘வாழ்க்கை உங்களைச் சோதிக்கும்.\n\n“உங்கள் திறமைக்குச் சவால் விடும். விடாமுயற்சியுடன், தெளிவான நோக்கத்துடன் உங்கள் பணியில் நீங்கள் கவனம் செலுத்தி, உறுதியாக நின்றால், வெற்றியை யாராலும் எதனாலும் தடுத்து நிறுத்தமுடியாது,” எனத் தெரிவித்துள்ளார் விஷ்ணு விஷால்.\n\nகுறிப்புச் சொற்கள்\n\nசினிமா\n\nதொடர்புடைய செய்திகள்\n\nதம்பியை தொடர்ந்து அண்ணனுக்கு ஜோடியாகும் அதிதி ஷங்கர்\n\n29 Jan 2024\n\n-\n\n8:04 PM", "images": [{"image_url": "https://cassette.sphdigital.com.sg/image/tamilmurasu/f58a729673478f859d6b28f1d22269050ada9ffb6973702c36bf571f64fae9b6?w=825", "alt_text": "42cc6e01-7f83-4a24-97f3-ce7f73f40a11", "caption": "விஷ்ணு விஷால்.  - படம்: ஊடகம் 1 of 2"}, {"image_url": "https://cassette.sphdigital.com.sg/image/tamilmurasu/33c486bae550a1a40860daac9e2d02937ff16e70108264e4d3d9aa181bcd9635?w=825", "alt_text": "ef513e43-4573-4ff9-aa02-47f30cbf0b05", "caption": "விஷ்ணு விஷால்.  - படம்: ஊடகம் 1 of 2"}, {"image_url": "https://cassette.sphdigital.com.sg/image/tamilmurasu/dc63e63862a7dd459d210abf9f8865b09d1340e1515b2cfebc141514832e1060?w=235", "alt_text": "அதிதி ஷங்கர்.", "caption": null}]}
{"article_url": "https://tamilmurasu.com.sg/cinema/story20240130-145256", "site_title": "பிப்ரவரி 2ல் நான்கு படங்கள் வெளியீடு", "publish_date": "2024-01-30", "content": "பிப்ரவரி 2ல் நான்கு படங்கள் வெளியீடு\n\n30 Jan 2024 - 9:41 pm\n\n1\n\nmins read\n\n‘வடக்குப்பட்டி ராமசாமி’ படத்தின் இரண்டாவது பாடலான ‘பரவுதுங்க பரவுது’ என்ற பாடலைப் படக்குழு வெளியிட்டுள்ளது. அறிவு எழுதியுள்ள இந்தப் பாடலை அந்தோணி தாசன் பாடியுள்ளார். இப்பாடல் இப்போது இணையத்தில் பரவி வருகிறது. -\n\nபடம்: ஊடகம்\n\nவரும் வெள்ளிக்கிழமை அன்று (பிப்ரவரி 2) ‘வடக்குப்பட்டி ராமசாமி’, ‘டெவில்’, ‘மறக்குமா நெஞ்சம்’, ‘சிக்லெட்ஸ்’ ஆகிய நான்கு படங்களும் திரைக்கு வரவுள்ளதாக அறிவிப்புகள் வெளியாகி உள்ளன.\n\n‘வடக்குப்பட்டி ராமசாமி’ படத்தின் முன்னோட்டக் காட்சி வெளியானதும் சர்ச்சை வெடித்தது. எனினும், படத்தில் நகைச்சுவைக்காக மட்டுமே சில கருத்துகளைச் சொல்லியிருக்கிறோம், மற்றபடி வேறு எந்த அரசியலும் காட்சிகளில் இருக்காது என்று தெரிவித்துவிட்டார் சந்தானம். இப்படத்தில் சந்தானத்தின் ஜோடியாக மேகா ஆகாஷ் நடித்துள்ளார்.\n\n‘டெவில்’ படத்தின் மூலம் இயக்குநர் மிஷ்கின் இசையமைப்பாளராக அறிமுகமாகி உள்ளார். இப்படத்தை அவரது தம்பி ஆதித்யா இயக்கி உள்ள நிலையில், விதார்த், த்ரிகுன், பூர்ணா, சுபஸ்ரீ உள்ளிட்ட பலரும் படத்தில் நடித்துள்ளனர்.\n\n‘மறக்குமா நெஞ்சம்’ படத்தில் தொலைக்காட்சித் தொகுப்பாளரான ரக்‌ஷன் கதாநாயகனாக நடித்துள்ளார். துனா, மலினா, ராகுல் உள்ளிட்ட பலரும் இப்படத்தில் நடித்துள்ளனர். பள்ளிக் கால காதல் கதை என்பது முன்னோட்டக் காட்சியைப் பார்த்ததும் தெரிகிறது.\n\nமுத்து இயக்கத்தில், சாத்விக் வர்மா, ஜாக் ராபின்சன், ரசீம், நயன் கரிஷ்மா, அம்ரிதா ஹல்தார் நடித்துள்ள படம் ‘சிக்லெட்ஸ்’. கடந்த ஆண்டில் வெளியிட இருந்த படம், தாமதமாக இப்போதுதான் வெளியாகிறது.\n\nகுறிப்புச் சொற்கள்\n\nசினிமா\n\nதொடர்புடைய செய்திகள்\n\nசமைக்கத் தெரிந்த மணமகனை விரும்பும் சாய் பல்லவி\n\n29 Jan 2024\n\n-\n\n8:04 PM", "images": [{"image_url": "https://cassette.sphdigital.com.sg/image/tamilmurasu/28d03f933c4cca0883f4373d996e8d9b9b02e2299eb3465786185f168a42dc90?w=825", "alt_text": "d9a64e39-1acb-4039-892b-7f8d1caac97b", "caption": "‘வடக்குப்பட்டி ராமசாமி’ படத்தின் இரண்டாவது பாடலான ‘பரவுதுங்க பரவுது’ என்ற பாடலைப் படக்குழு வெளியிட்டுள்ளது. அறிவு எழுதியுள்ள இந்தப் பாடலை அந்தோணி தாசன் பாடியுள்ளார். இப்பாடல் இப்போது இணையத்தில் பரவி வருகிறது. - படம்: ஊடகம்"}, {"image_url": "https://cassette.sphdigital.com.sg/image/tamilmurasu/1b10ade9ebd73de0a2a3e361dd211c7902b9fdd95f1faaeef92add5b15b5518e?w=235", "alt_text": "சாய் பல்லவி. ", "caption": null}]}
{"article_url": "https://tamilmurasu.com.sg/cinema/story20240130-145255", "site_title": "பிரபாஸ் குடும்பத்திடம் பேசிய ராஜமவுலி; அனுஷ்காதான் மணப்பெண்", "publish_date": "2024-01-30", "content": "பிரபாஸ் குடும்பத்திடம் பேசிய ராஜமவுலி; அனுஷ்காதான் மணப்பெண்\n\n30 Jan 2024 - 9:41 pm\n\n2\n\nmins read\n\nபிரபாஸ், அனுஷ்கா. -\n\nபடம்: ஊடகம்\n\nநடிகை அனுஷ்காவையும் நடிகர் பிரபாசையும் எப்படியாவது சேர்த்து வைத்துவிட வேண்டும் என்று மெனக்கெட்டு வருகிறார் ‘பாகுபலி’ இயக்குநர் ராஜமவுலி.\n\nஇதற்காக, பிரபாஸ் குடும்பத்தினரைச் சந்தித்து அனுஷ்காவை மருமகளாக ஏற்றுக்கொள்ளும்படி பேசியிருக்கிறார்.\n\nதெலுங்கில் ‘மிர்ச்சி’ படத்தில் நடித்தபோது பிரபாஸுடன் அனுஷ்காவுக்கு நட்பு மலர்ந்தது. அடுத்தடுத்து ‘பாகுபலி’ படத்தின் இரண்டு பாகங்களிலும் நடித்தபோது இந்த நட்பு காதலாக மாறியது.\n\nஇந்நிலையில், இவர்களது காதலை அனுஷ்காவின் குடும்பம் ஏற்றுக்கொண்டது.\n\nஆனால், இருவருக்கும் ஜாதகப் பொருத்தம் சரியாக அமையவில்லை என்ற காரணத்தைக் கூறி   அவர்களது திருமணத்துக்கு பச்சைக்கொடி காட்ட பிரபாஸ் குடும்பம் மறுத்துவிட்டதாகக் கூறப்படுகிறது.\n\nஇதைத்தொடர்ந்து, பல்வேறு கோயில்களுக்குச் சென்று பிரார்த்தனை செய்து வந்தார் அனுஷ்கா.  தோஷம் நீங்க யாகங்களையும் நடத்தினார். ஒரு சில சிறப்புப் பூஜைகளிலும் ஈடுபட்டார்.\n\nஎனினும், பிரபாஸ், அனுஷ்காவின் காதல் வாழ்க்கைக்கு விடிவு ஏற்படவில்லை.\n\nஅனுஷ்காவுக்கு இந்த ஆண்டு 44 வயது ஆகிறது. பிரபாசுக்கு 45 வயது ஆக உள்ளது.\n\nஇந்நிலையில், பிரபாசின் நல்ல நண்பராகவும் அனுஷ்காவின் நலம் விரும்பியாகவும் இருந்து வரும் ராஜமவுலி, இவர்கள் இருவரது காதலையும் திருமணத்தில் முடித்து வைக்க பிரபாஸ் குடும்பத்தாரிடம் பக்குவமாகப் பேசியுள்ளார்.\n\nவயது ஏறிக்கொண்டே போகிறது. இனியும் காலம்தாழ்த்தாமல் ஒரு நல்ல முடிவை எடுத்தால் விரைவில் இருவருக்கும் திருமண நிச்சயதார்த்தம் செய்துவிடலாம் என்று சொன்னாராம்.\n\nஆனால், இந்த விஷயத்தில் பிரபாஸ் குடும்பத்தினர் பிடி கொடுத்துப் பேசாமல் இருப்பதாக ராஜமவுலிக்கு நெருங்கிய வட்டாரங்கள் தெரிவித்துள்ளன.\n\nகுறிப்புச் சொற்கள்\n\nசினிமா\n\nதொடர்புடைய செய்திகள்\n\nமீண்டும் இணையும் ஆர்யா - சந்தானம் கூட்டணி\n\n29 Jan 2024\n\n-\n\n8:04 PM", "images": [{"image_url": "https://cassette.sphdigital.com.sg/image/tamilmurasu/cae5aac050a8c404489d67513689eb46b1e5fa667c09cb2929504ef73ea07e5b?w=825", "alt_text": "04e906cd-b80f-499b-ab66-161aca721028", "caption": "பிரபாஸ், அனுஷ்கா. - படம்: ஊடகம்"}, {"image_url": "https://cassette.sphdigital.com.sg/image/tamilmurasu/2a32038709b96a6b3018807defcf4915127118158b21ee0e7d1cada248569476?w=235", "alt_text": "சந்தானம், ஆர்யா. ", "caption": null}]}
{"article_url": "https://tamilmurasu.com.sg/india/close-shave-train-passenger-telangana", "site_title": "ரயில் - நடைமேடை இடைவெளியில் சிக்கியவர் அதிர்ஷ்டவசமாக உயிர்தப்பினார்!", "publish_date": "2024-01-30", "content": "ரயில் - நடைமேடை இடைவெளியில் சிக்கியவர் அதிர்ஷ்டவசமாக உயிர்தப்பினார்!\n\n30 Jan 2024 - 9:00 pm\n\n1\n\nmins read\n\nகாணொளிகள் இணைப்பு\n\nஉயிர் பிழைத்தவரின் உடல்நிலை சீராக இருப்பதாக மருத்துவர்கள் தெரிவித்தனர். -\n\nகாணொளிப்படம்: எக்ஸ் / சூர்யா ரெட்டி\n\n1\n\nof\n\n2\n\nநடைமேடையின் சிறுபகுதி உடைக்கப்பட்டு ஆடவர் மீட்கப்பட்டார். -\n\nகாணொளிப்படம்: எக்ஸ் / சூர்யா ரெட்டி\n\n1\n\nof\n\n2\n\nஉயிர் பிழைத்தவரின் உடல்நிலை சீராக இருப்பதாக மருத்துவர்கள் தெரிவித்தனர். -\n\nகாணொளிப்படம்: எக்ஸ் / சூர்யா ரெட்டி\n\n1\n\nof\n\n2\n\nநடைமேடையின் சிறுபகுதி உடைக்கப்பட்டு ஆடவர் மீட்கப்பட்டார். -\n\nகாணொளிப்படம்: எக்ஸ் / சூர்யா ரெட்டி\n\n1\n\nof\n\n2\n\nஉயிர் பிழைத்தவரின் உடல்நிலை சீராக இருப்பதாக மருத்துவர்கள் தெரிவித்தனர். -\n\nகாணொளிப்படம்: எக்ஸ் / சூர்யா ரெட்டி\n\n1\n\nof\n\n2\n\nவிகாராபாத் (தெலுங்கானா):\n\nஓடும் ரயிலுக்கும் நடைமேடைக்குமான இடைவெளியில் சிக்கிய ஆடவர் அதிர்ஷ்டவசமாக உயிர் பிழைத்தார்.\n\nஇச்சம்பவம் இந்தியாவின் தெலுங்கானா மாநிலம், விகாராபாத் ரயில் நிலையத்தில் இச்சம்பவம் நிகழ்ந்தது.\n\nசம்பவம் குறித்த காணொளிகள் ‘எக்ஸ்’ (முன்னர் டுவிட்டர்) ஊடகப் பக்கத்தில் செவ்வாய்க்கிழமை (ஜனவரி 30) பகிரப்பட்டன.\n\nஅவற்றில் ஒரு காணொளியில், வெள்ளைநிறச் சட்டை அணிந்துள்ள ஓர் ஆடவர், புறப்பட்டுவிட்ட ரயிலை நோக்கி ஓடி வந்து ஏற முயல்வது தெரிகிறது. ஆயினும், நிலைதவறி அவர் ரயிலுக்கும் நடைமேடைக்கும் இடையிலான சிறு இடைவெளியில் சிக்கிக்கொண்டார். இதனால், ரயிலால் அவர் இழுத்துச் செல்லப்பட்டார்.\n\nஇதனைக் கண்டு விழிப்படைந்த மற்றப் பயணிகள், ரயில்வே காவல்துறையினர், ரயில்வே அதிகாரிகள் ஆகியோரின் விரைந்த செயல்பாட்டால் அவர் அதிர்ஷ்டவசமாக உயிர் பிழைத்தார்.\n\nநடைமேடையின் சிறுபகுதி உடைக்கப்பட்டு, அந்த ஆடவர் மீட்கப்பட்டதை இன்னொரு காணொளி காட்டுகிறது.\n\nபின்னர் அவர் அருகிலிருந்த மருத்துவமனைக்குக் கொண்டுசெல்லப்பட்டார். அவரது உடல்நிலை சீராக இருப்பதாக மருத்துவர்கள் தெரிவித்தனர்.\n\nஅந்த ரயில் கர்நாடக மாநிலம் பிடாரிலிருந்து பெங்களூரின் யஷ்வந்த்பூருக்குச் சென்றதாகவும் இச்சம்பவத்தால் ஒன்றரை மணி நேரம் தாமதமானதாகவும் கூறப்பட்டது.\n\nhttps://twitter.com/jsuryareddy/status/1752237871162110221?ref_src=twsrc%5Etfw%7Ctwcamp%5Etweetembed%7Ctwterm%5E1752237871162110221%7Ctwgr%5E83e84e847abbac0cdc83abcbd6e484adba5cdc55%7Ctwcon%5Es1_&ref_url=https%3A%2F%2Fwww.freepressjournal.in%2Findia%2Fvideo-telangana-man-falls-between-track-platform-while-boarding-moving-train-miraculously-survives\n\nகுறிப்புச் சொற்கள்\n\nரயில்\n\nநடைமேடை\n\nஇந்தியா\n\nதொடர்புடைய செய்திகள்\n\nரயில் கதவில் சேலை சிக்கியதால் பெண் பலி; விசாரணைக்கு உத்தரவு\n\n18 Dec 2023\n\n-\n\n4:27 PM\n\nதண்டவாளத்தைக் கடக்க முயன்ற மூன்று சிறுவர்கள் ரயிலில் சிக்கி உயிரிழப்பு\n\n24 Oct 2023\n\n-\n\n8:42 PM\n\nவரலாற்றுச் சம்பவம்: ஒரே ரயில் நிலையத்தில் 4,438 பேர் பிடிபட்டனர்\n\n19 Oct 2023\n\n-\n\n11:51 AM", "images": [{"image_url": "https://cassette.sphdigital.com.sg/image/tamilmurasu/22c4b591e11c55ad39569243cc4a3b2b5fd87eb4cde2d7654a8d423824faf0ad?w=825", "alt_text": "c814f034-f980-4038-9a97-f1d749a753c8", "caption": "உயிர் பிழைத்தவரின் உடல்நிலை சீராக இருப்பதாக மருத்துவர்கள் தெரிவித்தனர். - காணொளிப்படம்: எக்ஸ் / சூர்யா ரெட்டி 1 of 2"}, {"image_url": "https://cassette.sphdigital.com.sg/image/tamilmurasu/dc2014f2171d60abae91571b5da64d1bae5751b924680503f866b2d03c96f2c8?w=825", "alt_text": "83b91dbd-b14d-4a6a-9168-c26f9e109173", "caption": "நடைமேடையின் சிறுபகுதி உடைக்கப்பட்டு ஆடவர் மீட்கப்பட்டார். - காணொளிப்படம்: எக்ஸ் / சூர்யா ரெட்டி 1 of 2"}, {"image_url": "https://cassette.sphdigital.com.sg/image/tamilmurasu/22b96fc8b59d47acd2e256a725b81a05ca2c227c25af0930ad606ec22a31e6f3?w=235", "alt_text": "இரண்டு குழந்தைகளின் தாயான ரீனா, சப்தர்ஜங் மருத்துவமனையில் தீவிர சிகிச்சை பெற்று வந்த நிலையில்  உயிரிழந்தார்.", "caption": null}, {"image_url": "https://cassette.sphdigital.com.sg/image/tamilmurasu/f689be678bd94f0de8d52163a892825d1cc973a48735dd58b2ea78990c20a3ed?w=235", "alt_text": "ஊரப்பாக்கம் ரயில் நிலையம் அருகே மூன்று சிறுவர்கள் ரயிலில் அடிபட்டு உயிரிழந்த இடத்தை காவல்துறை அதிகாரிகள் பார்வையிடுகின்றனர்.", "caption": null}, {"image_url": "https://cassette.sphdigital.com.sg/image/tamilmurasu/6b0e6bea5390b9e04247b1caa6c36894844c6c446157460371b1209da364e618?w=235", "alt_text": "பயணச்சீட்டு இல்லாமல் ரயிலில் பயணம் செய்தவர்களிடம் இருந்து 16.85 லட்சம் ரூபாய் அபராதமாக வசூலிக்கப்பட்டது.", "caption": null}]}
{"article_url": "https://tamilmurasu.com.sg/tamilnadu/story20240130-145253", "site_title": "பிரதமர் மோடி மீண்டும் தமிழகம் வருகிறார்", "publish_date": "2024-01-30", "content": "பிரதமர் மோடி மீண்டும் தமிழகம் வருகிறார்\n\n30 Jan 2024 - 8:48 pm\n\n1\n\nmins read\n\nஅண்மையில் தமிழ்நாட்டுக்கு வந்த பிரதமர் மோடி, கேலோ இந்தியா போட்டிகளைத் தொடங்கிவைத்தார். -\n\nபடம்: இந்திய ஊடகம்\n\nசென்னை:\n\nபிரதமர் மோடி மீண்டும் தமிழகத்திற்கு வருகையளிக்கவிருக்கிறார்.\n\nதிருப்பூர் மாவட்டம் பல்லடத்தில் நடைபெறும் ‘என் மண் என் மக்கள்’ நடைப்பயணத்தின் நிறைவு விழாவில் பங்கேற்பதற்காக அவர் பிப்ரவரி 18ஆம் தேதி வருகிறார்.\n\nஅண்மையில் தமிழகம் வந்த திரு மோடி, சென்னையில் கேலோ இந்தியா போட்டிகளைத் தொடங்கி வைத்தார். அதன் பின்னர் ஆன்மிகப் பயணம் மேற்கொண்டார். திருச்சி ஸ்ரீரங்கம் கோயில், ராமநாதபுரம் கோயிலில் சாமி தரிசனம் செய்தார்.\n\nஇந்த நிலையில் பிரதமர் மோடி மீண்டும் தமிழகம் வர உள்ளார்.\n\nதமிழக பா.ஜ., தலைவர் அண்ணாமலை ‘‘என் மண் என் மக்கள்’‘ என்ற பாதயாத்திரையைக் கடந்த ஜூலை மாதம் 28ஆம் தேதி துவங்கினார்.\n\nஇந்த பாதயாத்திரையை மத்திய உள்துறை அமைச்சர் அமித்ஷா ராமேஸ்வரத்தில் துவக்கி வைத்தார். பின்னர் அண்ணாமலை ஒவ்வொரு மாவட்டத்திற்கும் பாதயாத்திரை மேற்கொண்டார்.\n\nதிருப்பூர் மாவட்டம் பல்லடத்தில் பாஜக மாநில தலைவர் அண்ணாமலையின் ‘என் மண் என் மக்கள்’ நடைப்பயணத்தின் நிறைவு விழா நடைபெறுகிறது. இதில் பிரதமர் மோடி பங்கேற்கிறார்.\n\nகுறிப்புச் சொற்கள்\n\nமோடி\n\nதொடர்புடைய செய்திகள்\n\nகூட்டுத் தற்காப்புத் தயாரிப்புக்கு இந்தியா, பிரான்ஸ் இணக்கம்\n\n27 Jan 2024\n\n-\n\n6:24 PM", "images": [{"image_url": "https://cassette.sphdigital.com.sg/image/tamilmurasu/4f7f113c0bab40552e4692a26be9c0d2cc2bfa826fef750a8eb742c7196d3693?w=825", "alt_text": "856b2cc5-4b71-430b-960f-7e7326473601", "caption": "அண்மையில் தமிழ்நாட்டுக்கு வந்த பிரதமர் மோடி, கேலோ இந்தியா போட்டிகளைத் தொடங்கிவைத்தார். - படம்: இந்திய ஊடகம்"}, {"image_url": "https://cassette.sphdigital.com.sg/image/tamilmurasu/9394a5a9b162180221fd5ca4d89e4d40a1b2202420f23dedd11a4f66a427d354?w=235", "alt_text": "இந்தியா-பிரான்ஸ் இடையிலான உறவை வலுப்படுத்த இந்தியப் பிரதமர் நரேந்திர மோடியும் பிரெஞ்சு அதிபர் இமானுவல் மெக்ரோனும் தீவிரமாகச் செயல்பட்டு வருகின்றனர்.", "caption": null}]}
{"article_url": "https://tamilmurasu.com.sg/india/story20240130-145252", "site_title": "ஜார்க்கண்ட் முதல்வர் வீட்டில் ரூ.36 லட்சம் ரொக்கம், சொகுசு கார் பறிமுதல்", "publish_date": "2024-01-30", "content": "ஜார்க்கண்ட் முதல்வர் வீட்டில் ரூ.36 லட்சம் ரொக்கம், சொகுசு கார் பறிமுதல்\n\n30 Jan 2024 - 8:46 pm\n\n1\n\nmins read\n\nஜார்க்கண்ட் முதல்வர் ஹேமந்த் சோரன் -\n\nபடம்: இந்திய ஊடகம்\n\nபுதுடெல்லி:\n\nடெல்லியில் உள்ள ஜார்க்கண்ட் முதல்வர் ஹேமந்த் சோரனின் வீட்டில் அமலாக்கத் துறையினர் ஏறக்குறைய 13 மணி நேரம் நடத்திய சோதனையில் ரூ. 36 லட்சம் ரொக்கம், சொகுசு கார், ஆவணங்களைக் கைப்பற்றியுள்ளனர்.\n\nநில மோசடி தொடர்பான வழக்கில் கடந்த வாரம் முதல்முறையாக வீட்டிலேயே ஹேமந்த் சோரனிடம் விசாரணை நடத்தப்பட்டது. இதனைத் தொடர்ந்து, மீண்டும் ஜனவரி 29, 31 ஆகிய தேதிக்குள் விசாரணைக்கு ஆஜராகும்படி அமலாக்கத்துறை ஆணை அனுப்பியிருந்தது.\n\nஇந்த நிலையில், சொந்த வேலையாக ஜார்க்கண்ட் முதல்வர் தில்லிக்குப் பயணம் மேற்கொண்ட நிலையில் அவரது இல்லத்தில் அமலாக்கத்துறையினர் சோதனை மேற்கொண்டனர்.\n\nகுறிப்புச் சொற்கள்\n\nஊழல்\n\nகுற்றம்\n\nஇந்தியா\n\nதொடர்புடைய செய்திகள்\n\nகைப்பற்றப்பட்ட ரூ.351 கோடி; பணம் எண்ணும் இயந்திரம் கோளாறானது\n\n11 Dec 2023\n\n-\n\n10:07 PM\n\nஜார்க்கண்ட் முதல்வரை நெருங்கும் அமலாக்கத்துறை\n\n30 Dec 2023\n\n-\n\n8:09 PM\n\nவட இந்தியாவை அச்சுறுத்தும் கடும் பனி\n\n30 Dec 2023\n\n-\n\n3:47 PM", "images": [{"image_url": "https://cassette.sphdigital.com.sg/image/tamilmurasu/dc8a3d78483cade077c0271e85df6eca5f17fd2c6f6ebb37b6e44161e71030bc?w=825", "alt_text": "e513447f-25db-4d59-aecd-4ec4edd7837c", "caption": "ஜார்க்கண்ட் முதல்வர் ஹேமந்த் சோரன் - படம்: இந்திய ஊடகம்"}, {"image_url": "https://cassette.sphdigital.com.sg/image/tamilmurasu/a9e90adfa6ecf01f56f0adb178ecbf54e1fdb9727316f35470a1d45066b1249c?w=235", "alt_text": "மணிக்கணக்காக நடந்த பணம் எண்ணும் பணி. பணம் எண்ணும் இயந்திரங்கள் சில பணத்தை எண்ணிக்கொண்டிருக்கும்போதே உடைந்துபோனதாகக் கூறப்படுகிறது.", "caption": null}, {"image_url": "https://cassette.sphdigital.com.sg/image/tamilmurasu/f7d0af7fe00adbef519af9c24642a2f2ba69d5c1f3191089449d3504316d2a3a?w=235", "alt_text": "ஜார்க்கண்ட் முதல்வர் ஹேமந்த் சோரன்.", "caption": null}, {"image_url": "https://cassette.sphdigital.com.sg/image/tamilmurasu/a42f773a4bf68a17c9df68a841a9406df51ff19ae99212c10ff0af6f6b3fcb88?w=235", "alt_text": "டெல்லியில் கடந்த இரண்டு நாள்களாக பனிமூட்டம் காரணமாக பார்க்கும் நிலை மிகவும் மோசமாக இருந்தது.", "caption": null}]}
{"article_url": "https://tamilmurasu.com.sg/singapore/story20240130-145251", "site_title": "கார் மின்னிணைப்பைக் கடித்துக் குதறிய எலிகள்", "publish_date": "2024-01-30", "content": "கார் மின்னிணைப்பைக் கடித்துக் குதறிய எலிகள்\n\n30 Jan 2024 - 8:45 pm\n\n2\n\nmins read\n\nஇயந்திரத்திலுள்ள மின்னிணைப்புக் கம்பிகளை எலிகள் கடித்துக் குதறியதால் தன்னால் காரை இயக்க முடியவில்லை என்று உரிமையாளர் கூறினார். -\n\nபடங்கள்: ஷின் மின் நாளேடு\n\nஹவ்காங்கில் வசிக்கும் 41 வயது திருவாட்டி குவெக், ஜனவரி 6ஆம் தேதி தன் காரின் இயந்திரப் பகுதியில் எலியின் எச்சங்களைக் கண்டு திடுக்கிட்டார். அவரால் காரை இயக்க முடியவில்லை.\n\nஅதேநாள் பிற்பகலில் கார் இயந்திரத்திற்கான மின்னிணைப்புக் கம்பியின் ஒரு பகுதி முற்றிலுமாகக் கடித்துத் துப்பப்பட்டிருந்ததை அவர் கண்டறிந்தார்.\n\nஎனவே, அவரது காரை மற்றொரு வாகனத்தின் உதவியுடன் பழுதுபார்க்குமிடத்துக்கு இழுத்துச் செல்ல நேரிட்டது.\n\nஜனவரி 29ஆம் தேதி ஸ்ட்ரெய்ட்ஸ் டைம்சுக்கு நேர்காணல் அளித்த திருவாட்டி குவெக், 2021ஆம் ஆண்டு முதல், ஹவ்காங் அவென்யூ 8ல் தான் வசிப்பதாகவும் இதற்கு முன்னரும் இத்தகைய சம்பவங்கள் நிகழ்ந்ததாக பாதிக்கப்பட்ட சில குடியிருப்பாளர்கள் தன்னிடம் கூறியதாகவும் தெரிவித்தார்.\n\nஏறக்குறைய ஐந்து ஆண்டுகளாகவே அந்தப் பகுதியில் அதிக எண்ணிக்கையிலான எலிகள் காணப்படுவதாக நீண்டகாலமாக அங்கு வசிக்கும் குடியிருப்பாளர்கள் சொன்னதாக அவர் குறிப்பிட்டார்.\n\n“இந்தக் குடியிருப்புப் பேட்டை 35 ஆண்டு பழமையானது என்பதால் இது வழக்கம்தான் என்று இங்கு குடிவந்த புதிதில்  நினைத்தேன்,” என்றார் திருவாட்டி குவெக்.\n\nஆனால் கடந்த மூன்று ஆண்டுகளில் இரவு நேரத்தில் சாக்கடைகள், கார் நிறுத்துமிடங்கள் போன்றவற்றில் எலிகள் ஓடியதைக் கண்டதாக அவர் கூறினார். அவை கார்களுக்கு அடியில் ஒளிந்துகொள்ளும் என்றும் அவர் கூறினார்.\n\nகுடியிருப்பாளர்கள் உதவி கோரியதை அடுத்து அங் மோ கியோ நகர மன்றம் இந்த விவகாரத்தைச் சமாளிக்க முயற்சி மேற்கொண்டதாக அவர் குறிப்பிட்டார்.\n\nகுடியிருப்புப் பேட்டை முழுவதும் எலிப்பொறிகள் அமைக்கப்பட்டு, எலிகளைக் கொல்லும் நச்சுப் பொருளும் வைக்கப்பட்டது. இருப்பினும், கூடுதல் நடவடிக்கை தேவை என்பதைத் தன் காருக்கு ஏற்பட்ட சேதம் காட்டுவதாகத் திருவாட்டி குவெக் கூறினார்.\n\nஇதுகுறித்த கேள்விகளுக்குப் பதிலளித்த நகர மன்றம், புளோக் 628 ஹவ்காங் அவென்யூ 8ன் கார் நிறுத்துமிடத்தில் எலித் தொல்லை குறித்து அறிந்திருப்பதாகக் கூறியது.\n\nகார் நிறுத்துமிடத்தில் சோதனையிட்ட பிறகு, எலி வலைகள் ஏதும் காணப்படவில்லை என்று பூச்சிக் கட்டுப்பாட்டு அதிகாரிகள் கூறியதாக அது தெரிவித்தது.\n\nஇப்போதைக்கு $50 செலவில் மின்னிணைப்புக் கம்பியில் ஏற்பட்ட பழுது சீர்செய்யப்பட்டுவிட்டது என்றும் மீண்டும் அவற்றை எலிகள் பதம் பார்த்தால் ஆயிரக்கணக்கில் செலவிட நேரிடும் என்றும் பழுதுபார்ப்பு நிறுவனம் கூறுகிறது.\n\nகுறிப்புச் சொற்கள்\n\nசிங்கப்பூர்\n\nதொடர்புடைய செய்திகள்\n\nமழைக்காலத்தில் வெளிவரும் எலிகள்\n\n13 Jan 2024\n\n-\n\n2:09 PM\n\nபலரின் கவனத்தை ஈர்த்த  ‘துப்புரவாளர்’ எலி\n\n10 Jan 2024\n\n-\n\n5:41 PM", "images": [{"image_url": "https://cassette.sphdigital.com.sg/image/tamilmurasu/35dc3d344b54186e4c241a5e6240c83f3c27ab23109644b88bfb7f7ae5095492?w=825", "alt_text": "d4922405-7f9c-4b70-953a-9cd2018e984a", "caption": "இயந்திரத்திலுள்ள மின்னிணைப்புக் கம்பிகளை எலிகள் கடித்துக் குதறியதால் தன்னால் காரை இயக்க முடியவில்லை என்று உரிமையாளர் கூறினார். - படங்கள்: ஷின் மின் நாளேடு"}, {"image_url": "https://cassette.sphdigital.com.sg/image/tamilmurasu/96d65b759f90eb14cafd6f202f8e1a7b4e66932fc277ea2bfe9583adbccec435?w=235", "alt_text": "குடியிருப்புப் பகுதிகளிலும் கட்டடங்களிலும் கூடுதல் எலிகளைப் பார்க்க முடிவதாகப் பலர் தெரிவித்துள்ளனர். ", "caption": null}, {"image_url": "https://cassette.sphdigital.com.sg/image/tamilmurasu/7f44269bdcb96fa134e7a864aee20f74612e274e24af8510729bf47816e46932?w=235", "alt_text": "சித்திரிப்பு:", "caption": null}]}
{"article_url": "https://tamilmurasu.com.sg/india/story20240130-145249", "site_title": "கணவருக்கு பதிலாக பிள்ளைக்கு ஓய்வூதியம்", "publish_date": "2024-01-30", "content": "கணவருக்கு பதிலாக பிள்ளைக்கு ஓய்வூதியம்\n\n30 Jan 2024 - 8:38 pm\n\n1\n\nmins read\n\nபெண் ஊழியர்கள். -\n\nபடம்: இந்திய ஊடகம்\n\nபுதுடெல்லி:\n\nஅரசு பெண் ஊழியர்கள் தங்கள் இறப்புக்கு பிறகு, கணவருக்கு பதிலாக, தனது பிள்ளைகளில் தகுதியான ஒருவரை குடும்ப ஓய்வூதியத்தை பெறுவதற்கான வாரிசுதாரராக நியமிக்கலாம்.\n\nஇதுகுறித்து தங்கள் துறைத்தலைவரிடம் அவர்கள் எழுத்துமூலமாக எழுதி தர வேண்டும் என்று மத்திய பணியாளர் நலத்துறை அமைச்சகம் வெளியிட்டுள்ள அறிக்கையில் கூறப்பட்டுள்ளது.\n\nஓய்வூதியம், ஓய்வூதியதாரர்கள் நலத்துறை, மத்திய சிவில் சர்வீசஸ் ஓய்வூதிய விதிமுறைகளில் கொண்டு வரப்பட்டுள்ள திருத்தத்தின் அடிப்படையில் இந்த மாற்றம் இடம்பெறுகிறது.\n\nகணவருக்கு எதிராக விவாகரத்து வழக்கு நிலுவையில் இருக்கும் பெண் ஊழியர்கள், கணவருக்கு எதிராக வரதட்சணை கொடுமை தடுப்பு சட்டம், குடும்ப வன்முறை தடுப்பு சட்டம், இந்திய தண்டனை சட்டம் ஆகியவற்றின் கீழ் வழக்கு தொடர்ந்த அரசு பெண் ஊழியர்கள் ஆகியோர் இந்த வாய்ப்பை பயன்படுத்திக்கொள்ளலாம்.\n\nஒருவேளை அவரது பிள்ளை மைனராக இருந்தாலோ, மனவளர்ச்சி இல்லாமல் இருந்தாலோ, பாதுகாவலர் என்ற முறையில், கணவருக்கு ஓய்வூதியம் வழங்கப்படும். அந்தப் பிள்ளை, ‘மேஜர்’ ஆன பிறகு, பிள்ளைக்கு ஓய்வூதியம் அளிக்கப்படும்.\n\nமரணம் அடைந்த பெண் ஊழியரின் பிள்ளை, தகுதிநிலையை எட்டாவிட்டாலும், பிள்ளைக்கே ஓய்வூதியம் வழங்கப்படும் என்று அறிக்கையில் கூறப்பட்டுள்ளது.\n\nகுறிப்புச் சொற்கள்\n\nஇந்தியா\n\nபெண் ஊழியர்\n\nஊழியர்\n\nஓய்வூதியம்\n\nதொடர்புடைய செய்திகள்\n\nபாஜக பிரமுகர் கொல்லப்பட்டவழக்கில் 15 பேருக்கு மரண தண்டனை\n\n30 Jan 2024\n\n-\n\n5:59 PM\n\nபிரதமர் மோடி மீண்டும் தமிழகம் வருகிறார்\n\n30 Jan 2024\n\n-\n\n8:48 PM\n\nஉயிர் பிரியும் தறுவாயிலும் 60க்கு மேற்பட்டோரைக் காப்பாற்றிய பேருந்து ஓட்டுநர்\n\n30 Jan 2024\n\n-\n\n8:13 PM\n\nகடற்கொள்ளையரிடமிருந்து 19 பாகிஸ்தானியரை மீட்ட இந்தியக் கடற்படை\n\n30 Jan 2024\n\n-\n\n8:34 PM", "images": [{"image_url": "https://cassette.sphdigital.com.sg/image/tamilmurasu/9ea9aa27caeec0c5740bac522aad42a6b218efdf4d98f0509190fc7f65fa7dbe?w=825", "alt_text": "10f65a49-f60d-41d1-8b84-0e134a0efe06", "caption": "பெண் ஊழியர்கள். - படம்: இந்திய ஊடகம்"}, {"image_url": "https://cassette.sphdigital.com.sg/image/tamilmurasu/334b5fc4cd80a5651d8674f2d80dcd3946afe6dca7bd92db3b9bc203b9091cb5?w=235", "alt_text": "ரஞ்சித் ஸ்ரீனிவாசன்.", "caption": null}, {"image_url": "https://cassette.sphdigital.com.sg/image/tamilmurasu/4f7f113c0bab40552e4692a26be9c0d2cc2bfa826fef750a8eb742c7196d3693?w=235", "alt_text": "அண்மையில் தமிழ்நாட்டுக்கு வந்த பிரதமர் மோடி, கேலோ இந்தியா போட்டிகளைத் தொடங்கிவைத்தார்.", "caption": null}, {"image_url": "https://cassette.sphdigital.com.sg/image/tamilmurasu/b2cb27ad6ef93555d0bbd21353a7f40956aad5f825144f9ecb734768ab125ec9?w=235", "alt_text": "சித்திரிப்பு:", "caption": null}, {"image_url": "https://cassette.sphdigital.com.sg/image/tamilmurasu/d435d6e8a82cdf9ae6d81a12f85fa50b36beea20fa5861f9bf8687226db3a8f1?w=235", "alt_text": "பிடிபட்ட கடற்கொள்ளையருடன் இந்தியக் கடற்படையினர்.", "caption": null}]}
{"article_url": "https://tamilmurasu.com.sg/india/indian-navy-rescues-19-pakistani-nationals-somali-pirates", "site_title": "கடற்கொள்ளையரிடமிருந்து 19 பாகிஸ்தானியரை மீட்ட இந்தியக் கடற்படை", "publish_date": "2024-01-30", "content": "கடற்கொள்ளையரிடமிருந்து 19 பாகிஸ்தானியரை மீட்ட இந்தியக் கடற்படை\n\n30 Jan 2024 - 8:34 pm\n\n1\n\nmins read\n\nஈரானிய மீன்பிடிக் கப்பலைக் கடத்திய கடற்கொள்ளையர். -\n\nபடம்: இந்தியக் கடற்படை / எக்ஸ்\n\n1\n\nof\n\n3\n\nபிடிபட்ட கடற்கொள்ளையருடன் இந்தியக் கடற்படையினர். -\n\nபடம்: இந்தியக் கடற்படை / எக்ஸ்\n\n1\n\nof\n\n3\n\nஈரானிய மீன்பிடிக் கப்பலைக் கடத்திய கடற்கொள்ளையர். -\n\nபடம்: இந்தியக் கடற்படை / எக்ஸ்\n\n1\n\nof\n\n3\n\nஈரானிய மீன்பிடிக் கப்பலைக் கடத்திய கடற்கொள்ளையர். -\n\nபடம்: இந்தியக் கடற்படை / எக்ஸ்\n\n1\n\nof\n\n3\n\nபிடிபட்ட கடற்கொள்ளையருடன் இந்தியக் கடற்படையினர். -\n\nபடம்: இந்தியக் கடற்படை / எக்ஸ்\n\n1\n\nof\n\n3\n\nஈரானிய மீன்பிடிக் கப்பலைக் கடத்திய கடற்கொள்ளையர். -\n\nபடம்: இந்தியக் கடற்படை / எக்ஸ்\n\n1\n\nof\n\n3\n\nஈரானிய மீன்பிடிக் கப்பலைக் கடத்திய கடற்கொள்ளையர். -\n\nபடம்: இந்தியக் கடற்படை / எக்ஸ்\n\n1\n\nof\n\n3\n\nபுதுடெல்லி:\n\nசோமாலியக் கடற்கொள்ளையரின் பிடியில் சிக்கிய 19 பாகிஸ்தானியர்களை இந்தியக் கடற்படையினர் மீட்டனர்.\n\nஐஎன்எஸ் சுமித்ரா என்ற இந்தியப் போர்க்கப்பல் மூலம் 36 மணி நேரங்களில் மேற்கொள்ளப்பட்ட இரண்டாவது மீட்பு நடவடிக்கை இது.\n\nமுன்னதாக, கடற்கொள்ளையர்களால் கடத்தப்பட்ட மீன்பிடிக் கப்பலிலிருந்து 17 ஈரானியர்களை இந்தியக் கடற்படை மீட்டது.\n\nசோமாலியக் கடலோரப் பகுதியில் அண்மைக்காலமாக கப்பல்கள்மீது கடற்கொள்ளையர்கள் தாக்குதல் நடத்தி வருவது கவலையை ஏற்படுத்தியுள்ளது.\n\nஇதனையடுத்து, சோமாலியக் கிழக்குக் கடலோரத்திலும் ஏடன் வளைகுடாப் பகுதியிலும் ஐஎன்எஸ் சுமித்ரா கடல்துறைப் பாதுகாப்பு நடவடிக்கைகளில் ஈடுபடுத்தப்பட்டுள்ளது.\n\nஇம்மாதம் 28ஆம் தேதி ஞாயிற்றுக்கிழமை ஈரானிய மீன்பிடிக் கப்பலிலிருந்து உதவிகோரி அழைப்பு வந்தது. அதனையடுத்து, ஐஎன்எஸ் சுமித்ரா மூலம் உதவிக்கு விரைந்த இந்தியக் கடற்படையினர், அதிலிருந்த 17 பேரை மீட்டனர்.\n\nஇந்நிலையில், செவ்வாய்க்கிழமையும் (ஜனவரி 30) உதவி கோரி அழைப்பு வந்ததை அடுத்து, அல் நயீமி என்ற இன்னோர் ஈரானிய மீன்பிடிக் கப்பலை இந்தியக் கடற்படையினர் இடைமறித்தனர்.\n\nபின்னர் அதிரடியாக அதனுள் புகுந்து, கடற்கொள்ளையரின் பிடியில் சிக்கியிருந்த பாகிஸ்தானியரை மீட்டனர்.\n\nகடற்கொள்ளையரின் நிலை என்னவானது எனக் குறிப்பிடப்படவில்லை. ஆயினும், கைகள் கட்டப்பட்ட நிலையில் அவர்கள் அமர்ந்திருக்க, அவர்களுக்குப் பின்னால் இந்தியக் கடற்படையினர் நின்றிருக்கும் புகைப்படத்தை இந்தியக் கடற்படை தனது ‘எக்ஸ்’ ஊடகப் பக்கத்தில் வெளியிட்டுள்ளது.\n\nமுன்னதாக, செஷல்ஸ் தற்காப்புப் படை கடத்தப்பட்ட கப்பலில் இருந்த ஆறு இலங்கை மீனவர்களைக் கடந்த சனிக்கிழமையன்று மீட்டது.\n\nகுறிப்புச் சொற்கள்\n\nகடற்கொள்ளை\n\nகடற்படை\n\nஇந்தியா\n\nதொடர்புடைய செய்திகள்\n\nகடத்தப்பட்ட கப்பலில் இருந்து 15 இந்தியர்கள் பத்திரமாக மீட்பு\n\n06 Jan 2024\n\n-\n\n11:52 AM\n\nசெங்கடலைப் பாதுகாப்பாக வைத்திருக்க சிங்கப்பூர் பன்னாட்டு நடவடிக்கையில் உதவும்\n\n09 Jan 2024\n\n-\n\n6:50 PM\n\nகடற்கொள்ளையரிடமிருந்து கப்பலை மீட்ட இந்தியக் கடற்படை\n\n29 Jan 2024\n\n-\n\n9:46 PM", "images": [{"image_url": "https://cassette.sphdigital.com.sg/image/tamilmurasu/39b39e7c3f3a86794d83deee4abf9b9c706422885d3e5687a6e816cb700777dd?w=825", "alt_text": "196bb4c2-17ee-4a7d-8d73-dfb56a411039", "caption": "ஈரானிய மீன்பிடிக் கப்பலைக் கடத்திய கடற்கொள்ளையர். - படம்: இந்தியக் கடற்படை / எக்ஸ் 1 of 3"}, {"image_url": "https://cassette.sphdigital.com.sg/image/tamilmurasu/d435d6e8a82cdf9ae6d81a12f85fa50b36beea20fa5861f9bf8687226db3a8f1?w=825", "alt_text": "d69c7553-b051-464d-a7f7-d94f2ac49d39", "caption": "பிடிபட்ட கடற்கொள்ளையருடன் இந்தியக் கடற்படையினர். - படம்: இந்தியக் கடற்படை / எக்ஸ் 1 of 3"}, {"image_url": "https://cassette.sphdigital.com.sg/image/tamilmurasu/88b0f5b03474f91841cf8bea71df2635937786ec478e7b1890e7f903cd4d8db9?w=825", "alt_text": "c02a0477-4346-4486-96e0-a41b5b5011cf", "caption": "ஈரானிய மீன்பிடிக் கப்பலைக் கடத்திய கடற்கொள்ளையர். - படம்: இந்தியக் கடற்படை / எக்ஸ் 1 of 3"}, {"image_url": "https://cassette.sphdigital.com.sg/image/tamilmurasu/66a407e96053185bc728538cc693e9dcc78288f37a179a563fbe1d6948321a16?w=235", "alt_text": "மீட்கப்பட்டவர்களில் ஒருவர், இந்தியக் கடற்படையினரை எண்ணிப் பெருமைப்படுவதாகக் கூறினார்.", "caption": null}, {"image_url": "https://cassette.sphdigital.com.sg/image/tamilmurasu/9bfbf8cf09a8dabf26ab08eb48a82c29c1b1c37c5effde1f878248dd4f280bc4?w=235", "alt_text": "செங்கடல் ஹோடைடா துறைமுகம்.", "caption": null}, {"image_url": "https://cassette.sphdigital.com.sg/image/tamilmurasu/ac4a2513185731ea9cbfa705202dd26e3ee5448aa67af9e45bdd1c26989c4e6d?w=235", "alt_text": "ஐஎன்எஸ் சுமித்ரா போர்க்கப்பல்.", "caption": null}]}
{"article_url": "https://tamilmurasu.com.sg/world/story20240130-145248", "site_title": "கேலிவதை: மாணவரைக் குத்திக் கொன்றதாக சிறப்புத் தேவையுடைய மாணவர் மீது குற்றச்சாட்டு", "publish_date": "2024-01-30", "content": "கேலிவதை: மாணவரைக் குத்திக் கொன்றதாக சிறப்புத் தேவையுடைய மாணவர் மீது குற்றச்சாட்டு\n\n30 Jan 2024 - 8:21 pm\n\n1\n\nmins read\n\nபள்ளியில் காலை நேர பள்ளிக்கூட்டம் முடிந்ததும் கத்திக் குத்துச் சம்பவம் நடந்துள்ளது. -\n\nபடம்: ஏஷியா நியூஸ் நெட்வொர்க்\n\nபேங்காக்:\n\nசிறப்புத் தேவையுடைய சிறுவன் என்று கூறப்படும் எட்டாம் வகுப்பு மாணவன், கேலி வதை செய்தற்காக தனது வகுப்புத் தோழியைக் கத்தியால் குத்திக் கொன்றதாக காவல்துறையும் பள்ளி அதிகாரிகளும் தெரிவித்துள்ளனர்.\n\nஇச்சம்பவம் ஜனவரி 29ஆம் தேதி நக் நவா உப்தாம் என்ற பள்ளியில், பள்ளிக்கூட்டம் முடிந்த சிறிது நேரத்தில் காலை 8.30 மணி அளவில் நடந்தது என்று  பள்ளி ஊழியர்கள் தெரிவித்தனர்.\n\nகாலை பள்ளிக்கூட்டத்தில் தேசிய கீதத்தை பாடிவிட்டு இரண்டாவது மாடியில் உள்ள வகுப்பறைக்குள் நுழையும்போது அந்தச் சிறுவனை பாதிக்கப்பட்ட மாணவர் கிண்டல் செய்வதைப் பார்த்ததாக இருவரது நண்பர்களும் செய்தியாளர்களிடம் தெரிவித்தனர்.\n\nபொதுவாக மிகவும் அமைதியாக இருக்கும் அந்தச் சிறுவன், பழம் வெட்டும் தனது கத்தியை வெளியே எடுத்து, பாதிக்கப்பட்டவரின் கழுத்தில் குத்தியதாகச் சொல்லப்படுகிறது.\n\nகாயமடைந்த சிறுவன் கீழே ஓடி தப்பிக்க முயன்றான், ஆனால் தாக்கிய சிறுவன் அவனை விரட்டிச் சென்று, அவனது கழுத்தின் வலது பக்கத்தில் மீண்டும் கத்தியால் குத்தியுள்ளான். இதனால் தாக்கப்பட்ட சிறுவன் கூடைப்பந்து மைதானத்தில் தரையில் விழுந்தான். பள்ளி ஊழியர் விரைந்து அந்த மாணவரை விழிப்புடன் வைத்திருக்க முயன்றார். மற்றவர்கள் தாக்கிய சிறுவனைக் கட்டுப்படுத்தினர்.\n\nமருத்துவமனைக்கு கொண்டு செல்லப்பட்ட சிறுவன், உயிரிழந்ததாக அறிவிக்கப்பட்டான்.\n\nகுறிப்புச் சொற்கள்\n\nகேலிவதை\n\nபள்ளி\n\nமாணவர்\n\nதாய்லாந்து\n\nகொலை\n\nதொடர்புடைய செய்திகள்\n\nஅமெரிக்காவில் இந்திய மாணவர் சுத்தியலால் அடித்துக் கொலை\n\n29 Jan 2024\n\n-\n\n5:39 PM\n\n15 பேரைச் சுட்டுக்கொன்ற மாணவர்; செக் குடியரசில் பயங்கரம்\n\n22 Dec 2023\n\n-\n\n10:14 AM\n\nஅமெரிக்க உடற்பயிற்சிக்கூடத்தில் கடுமையாகத் தாக்கப்பட்ட இந்திய மாணவர் இறந்துவிட்டார்\n\n09 Nov 2023\n\n-\n\n9:40 PM\n\nஆசிரியரை அடித்து உதைத்த மாணவன்!\n\n29 Oct 2023\n\n-\n\n5:27 PM\n\nபகடிவதையால் செவித்திறனை இழந்த மாணவருக்கு 600,000 ரிங்கிட் இழப்பீடு\n\n18 Oct 2023\n\n-\n\n5:04 PM\n\nகவராயத்தால் வகுப்புத் தோழனை 108 முறை குத்திய நான்காம் வகுப்பு மாணவர்கள்\n\n27 Nov 2023\n\n-\n\n9:45 PM", "images": [{"image_url": "https://cassette.sphdigital.com.sg/image/tamilmurasu/b8e10409d37136f80433d4cf2e2e5f64a2e322a50574a8245fd0bb44feb05454?w=825", "alt_text": "77c51f42-7c35-480b-a264-a0d9b98e4efe", "caption": "பள்ளியில் காலை நேர பள்ளிக்கூட்டம் முடிந்ததும் கத்திக் குத்துச் சம்பவம் நடந்துள்ளது. - படம்: ஏஷியா நியூஸ் நெட்வொர்க்"}, {"image_url": "https://cassette.sphdigital.com.sg/image/tamilmurasu/f11f0c5459c1a654dfec08c8ea2392bde491df4d8f22dc9a3c1603258d9d0123?w=235", "alt_text": "கொல்லப்பட்ட விவேக் சைனி.", "caption": null}, {"image_url": "https://cassette.sphdigital.com.sg/image/tamilmurasu/1fea79c8da5e17023e335eb2ca359b4c93c965aa8500449b9bb2c60ecf4dd2ea?w=235", "alt_text": "துப்பாக்கிச்சூடு நடைபெற்ற சார்ல்ஸ் பல்கலைக்கழகத்தில் ஆயுதந்தாங்கிய காவல்துறையினர் குவிக்கப்பட்டனர்.", "caption": null}, {"image_url": "https://cassette.sphdigital.com.sg/image/tamilmurasu/e188c0d7bb528373848b1b931dca7513865d6a1e86aa38a066efeb5e6df55245?w=235", "alt_text": "தாக்குதலால் ஏற்பட்ட கடுமையான காயங்களால் உயிரிழந்தார் இந்திய மாணவர் வருண் ராஜ் பூச்சா, 24.", "caption": null}, {"image_url": "https://cassette.sphdigital.com.sg/image/tamilmurasu/97c42af3ecb8bac7ef841760b49e2eec676524197884b0af6e45512c0eb2afda?w=235", "alt_text": "மாதிரிப்படம்:", "caption": null}, {"image_url": "https://cassette.sphdigital.com.sg/image/tamilmurasu/6631339f3f09d6770c4b1ced69ff4122e0bbeba6a86908c487626014d5bfd914?w=235", "alt_text": "படம்:", "caption": null}, {"image_url": "https://cassette.sphdigital.com.sg/image/tamilmurasu/b4b091f92d9d407aae3d2bf6ccea2846646ca68c716729057c96bf3cdc1885b5?w=235", "alt_text": "வடிவவியல் கவராயம்.", "caption": null}]}
{"article_url": "https://tamilmurasu.com.sg/india/story20240130-145246", "site_title": "உயிர் பிரியும் தறுவாயிலும் 60க்கு மேற்பட்டோரைக் காப்பாற்றிய பேருந்து ஓட்டுநர்", "publish_date": "2024-01-30", "content": "உயிர் பிரியும் தறுவாயிலும் 60க்கு மேற்பட்டோரைக் காப்பாற்றிய பேருந்து ஓட்டுநர்\n\n30 Jan 2024 - 8:13 pm\n\n1\n\nmins read\n\nசித்திரிப்பு: -\n\nபிக்சாபே\n\nபாலாசூர்:\n\nஇந்தியாவின் ஒடிசா மாநிலத்தில்  பேருந்தை ஓட்டிச் சென்றபோது மாரடைப்பு ஏற்பட்ட நிலையில் 60க்கு மேற்பட்ட பயணிகளின் உயிரைக் காப்பாற்றிவிட்டு, அதன் ஓட்டுநர்  உயிரிழந்தார்.\n\nஇச்சம்பவம், பாலாசூர் மாவட்டத்தில் செவ்வாய்க்கிழமை (ஜனவரி 30) காலை  நடந்ததாகக் காவல்துறை தெரிவித்தது.\n\nஅந்தப் பேருந்து, மேற்கு வங்க மாநிலத்திலிருந்து வந்த சுற்றுப்பயணிகளை ஏற்றிக்கொண்டு, பாலாசூர் மாவட்டத்திலுள்ள பஞ்சலிங்கேஸ்வரர் கோயிலுக்குச் சென்றதாக முதற்கட்டத் தகவல்கள் கூறுகின்றன.\n\nஅப்போது, அதன் ஓட்டுநர் ஷேக் அக்தருக்குத் திடீரென நெஞ்சு வலி ஏற்படவே அவர் உடனடியாகப் பேருந்தை சாலையோரத்தில் நிறுத்தியதாகப் பயணிகள் கூறினர். பின்னர் அவர்கள் உள்ளூர்வாசிகளை உதவிக்கு அழைத்தனர்.\n\nஉடனடியாக மருத்துவமனைக்குக் கொண்டுசெல்லப்பட்ட ஓட்டுநர் மாண்டதாகத் தெரிவிக்கப்பட்டது.\n\nதன் உயிர் பிரியும் தறுவாயிலும் சமயோசிதமாகச் செயல்பட்டு, பிறர் உயிரைக் காத்த ஓட்டுநரைப் பயணிகளும் உள்ளூர்வாசிகளும் நெகிழ்ச்சியுடன் பாராட்டினர்.\n\nகுறிப்புச் சொற்கள்\n\nஇந்தியா\n\nஒடிசா\n\nபேருந்து\n\nஓட்டுநர்\n\nமாரடைப்பு\n\nதொடர்புடைய செய்திகள்\n\nவிவேகத்துடன் செயல்பட்ட விமான சிப்பந்திக்கு விருது\n\n20 Aug 2023\n\n-\n\n5:30 AM", "images": [{"image_url": "https://cassette.sphdigital.com.sg/image/tamilmurasu/b2cb27ad6ef93555d0bbd21353a7f40956aad5f825144f9ecb734768ab125ec9?w=825", "alt_text": "771e5849-9233-4a15-9d5d-c9227da1e555", "caption": "சித்திரிப்பு: - பிக்சாபே"}, {"image_url": "https://cassette.sphdigital.com.sg/image/tamilmurasu/711b4c0d5f07f471745b8e47b6d6a1dc3ee183524ce1d54d26be1ba375e6299b?w=235", "alt_text": "நெருக்கடியின்போது விவேகத்துடன் செயல்பட்ட திரு வினோத், எஸ்ஐஏ தலைமை நிர்வாகியின் சேவை உன்னத விருதைப் பெற்றார். ", "caption": null}]}
{"article_url": "https://tamilmurasu.com.sg/tamilnadu/story20240130-145244", "site_title": "செந்தில் பாலாஜி அமைச்சராக தொடர்வதுஏன் என்று சென்னை உயர் நீதிமன்றம் கேள்வி", "publish_date": "2024-01-30", "content": "செந்தில் பாலாஜி அமைச்சராக தொடர்வதுஏன் என்று சென்னை உயர் நீதிமன்றம் கேள்வி\n\n30 Jan 2024 - 7:34 pm\n\n1\n\nmins read\n\nசெந்தில் பாலாஜியின் பிணை மனு மீதான வழக்கு பிப்ரவரி 14ஆம் தேதிக்கு ஒத்திவைக்கப்பட்டது. -\n\nகோப்புப் படம்: இந்திய ஊடகம்\n\nசென்னை: செந்தில் பாலாஜி கைது செய்த பிறகும் அமைச்சராக தொடர்வது ஏன் என்று சென்னை உயர் நீதிமன்றம் கேள்வியெழுப்பியுள்ளது.\n\nகடந்த ஆண்டு ஜூன் மாதம் 14ஆம் தேதி சட்ட விரோத பணப்பரிமாற்ற வழக்கில் அமைச்சர் செந்தில் பாலாஜி அமலாக்கத்துறையால் கைது செய்யப்பட்டார்.\n\nஅவரது பிணை மனுக்கள் தள்ளுபடி செய்யப்பட்ட நிலையில் அவர் தற்போது புழல் சிறையில் அடைக்கப்பட்டுள்ளார்.\n\nஅமைச்சர் செந்தில் பாலாஜிக்கு ஜனவரி 31 வரை நீதிமன்ற காவல் நீட்டிக்கப்பட்டுள்ளது.\n\nஇந்த நிலையில் சட்ட விரோத பணப்பரிமாற்ற தடைச் சட்ட வழக்கில் பிணை கோரி சென்னை உயர் நீதிமன்றத்தில் 2வது முறையாக கடந்த சில நாட்களுக்கு முன்பு மனு தாக்கல் செய்தார்.\n\nஇந்த மனு நீதிபதி ஆனந்த் வெங்கடேஷ் முன்பு ஜனவரி 30ஆம் தேதி விசாரணைக்கு வந்தது.\n\nஅப்போது இரு தரப்பிலும் வாதங்கள் முன்வைக்கப்பட்டன.\n\nபின்னர் பேசிய நீதிபதி ஆனந்த் வெங்கடேஷ், கடைநிலை ஊழியர் கைதானால் 48 மணி நேரத்தில் இடைநீக்கம் செய்யப்படுகிறார். ஆனால் கைதாகி 230 நாள் ஆகியும் செந்தில் பாலாஜி அமைச்சராக தொடர்வது ஏன்? என்று கேட்டார்.\n\n“சட்டம் என்பது அனைவருக்கும் சமம்,” என்பதையும் அவர் சுட்டிக்காட்டினார்.\n\nஇந்த நிலையில் செந்தில் பாலாஜி பிணை மனு மீதான விசாரணையை பிப்ரவரி 14ஆம் தேதிக்கு அவர்  ஒத்திவைத்தார்.\n\nகுறிப்புச் சொற்கள்\n\nசெந்தில் பாலாஜி\n\nதொடர்புடைய செய்திகள்\n\nசெந்தில் பாலாஜியின் பிணை மனு மூன்றாவது முறையாக தள்ளுபடி\n\n13 Jan 2024\n\n-\n\n3:33 PM", "images": [{"image_url": "https://cassette.sphdigital.com.sg/image/tamilmurasu/0d9f2a0e20cf9bb7350ca15f9548fc7fc9d03539894a45741fb4fac7f399d77b?w=825", "alt_text": "4823b94b-b00e-44fc-8a55-ecd849c4873f", "caption": "செந்தில் பாலாஜியின் பிணை மனு மீதான வழக்கு பிப்ரவரி 14ஆம் தேதிக்கு ஒத்திவைக்கப்பட்டது. - கோப்புப் படம்: இந்திய ஊடகம்"}, {"image_url": "https://cassette.sphdigital.com.sg/image/tamilmurasu/850312ecf5aac32aab9188770ccfc9b46365840400fde5dd93bfda13a9cee17e?w=235", "alt_text": "செந்தில் பாலாஜி.", "caption": null}]}
{"article_url": "https://tamilmurasu.com.sg/tamilnadu/story20240130-145243", "site_title": "திருப்பதி ஏழுமலையானை தரிசித்த இபிஎஸ்", "publish_date": "2024-01-30", "content": "திருப்பதி ஏழுமலையானை தரிசித்த இபிஎஸ்\n\n30 Jan 2024 - 7:34 pm\n\n1\n\nmins read\n\nகுடும்பத்துடன் ஏழுமலையானை தரிசித்த இபிஎஸ் -\n\nபடம்: தமிழக ஊடகம்\n\nசென்னை: அதிமுக பொதுச் செயலாளர் எடப்பாடி பழனிசாமி குடும்பத்துடன் திங்கட்கிழமை மாலை திருப்பதி சாமியை தரிசனம் செய்துள்ளார்.\n\nபுஷ்கரணி அருகே உள்ள வராக சாமி கோயில் மற்றும் மாட வீதியில் உள்ள ஹயக்ரீவர் கோயிலில் அவர் வழிபாடு செய்தார்.\n\nபின்னர் அன்று இரவு தேவஸ்தான விடுதியில் தங்கியிருந்தார்.\n\nஇதையடுத்து ஜனவரி 30ஆம் தேதி காலை அஷ்டதள பாத பத்மாராதனையில் கலந்துகொண்டு ஏழுமலையானை வழிபட்டார்.\n\nசாமி தரிசனம் செய்தபின்னர் அவருக்கு தேவஸ்தானம் சார்பில் பிரசாதங்கள் வழங்கப்பட்டன.\n\nதரிசனத்திற்குப் பின்னர், அயோத்தி ராமர் அனைவருக்கும் பொதுவானவர் யார் விரும்பினாலும் வழிபாடு செய்யலாம் என இபிஎஸ் கூறினார்.\n\nகுறிப்புச் சொற்கள்\n\nஏழுமலையான்\n\nதொடர்புடைய செய்திகள்\n\n'எந்த அச்சுறுத்தலுக்கும் அதிமுக அஞ்சாது'\n\n18 Jun 2021\n\n-\n\n5:30 AM", "images": [{"image_url": "https://cassette.sphdigital.com.sg/image/tamilmurasu/e0d3eda009c04fe08d8a0e1f654db8a8f1b98e21b69b931bea3129078e2d6c57?w=825", "alt_text": "3cc94ab3-6feb-40ee-bcdf-8186e6ce483b", "caption": "குடும்பத்துடன் ஏழுமலையானை தரிசித்த இபிஎஸ் - படம்: தமிழக ஊடகம்"}, {"image_url": "https://tamilmurasu.com.sg/web2-assets/tm_default_image-TFStbgXe.webp?w=235", "alt_text": null, "caption": null}]}
{"article_url": "https://tamilmurasu.com.sg/tamilnadu/story20240130-145242", "site_title": "மகாத்மா காந்தியின் அகிம்சை, எளிமை, சத்தியம் ஆகியன பாரதத்தின் ஆன்மா: தமிழக ஆளுநர்", "publish_date": "2024-01-30", "content": "மகாத்மா காந்தியின் அகிம்சை, எளிமை, சத்தியம் ஆகியன பாரதத்தின் ஆன்மா: தமிழக ஆளுநர்\n\n30 Jan 2024 - 7:33 pm\n\n1\n\nmins read\n\nதமிழக ஆளுநர் ரவி -\n\nபடம்: தமிழக ஊடகம்\n\nசென்னை:\n\nமகாத்மா காந்தியின் நினைவு நாள் செவ்வாய்க்கிழமை (ஜனவரி 30) நாடு முழுவதும் அனுசரிக்கப்பட்ட நிலையில், “மகாத்மா காந்தியின் புண்ணிய திதியில் அவருக்கு பணிவுடன் அஞ்சலி செலுத்துகிறேன். அவருடைய அகிம்சை, எளிமை, சத்தியம் ஆகியன பாரதத்தின் ஆன்மா,” என்று தமிழக ஆளுநர் ஆர் என் ரவி புகழஞ்சலி செலுத்தியுள்ளார்.\n\nமகாத்மா காந்தியின் நினைவு தினத்தை முன்னிட்டு செவ்வாய்க்கிழமை, சென்னையில் உள்ள மகாத்மா காந்தியின் உருவப் படத்துக்கு தமிழக ஆளுநர் ஆர்.என்.ரவி மற்றும் தமிழக அமைச்சர்கள் மலர் தூவி மரியாதை செலுத்தினார்கள்.\n\nஇதையடுத்து ஆளுநர் ரவி இது குறித்து தனது எக்ஸ் தளத்தில், “மகாத்மா காந்தியின் புண்ணிய திதியில் அவருக்கு பணிவுடன் அஞ்சலி செலுத்துகிறேன். சத்தியம், அகிம்சை, எளிமை, உலகளாவிய சகோதரத்துவம் ஆகிய அவரது லட்சியங்கள் பாரதத்தின் ஆன்மாவாக இருப்பதுடன் அவை உள்ளடக்கிய மற்றும் நிலையான உலகளாவிய எதிர்காலத்தை உருவாக்குவதற்கான உத்வேகத்தின் ஆதாரமாகவும் வழிகாட்டும் சக்தியாகவும் என்றும் நீடிக்கும்,” எனத் தெரிவித்துள்ளார்.\n\nகுறிப்புச் சொற்கள்\n\nஆளுநர்\n\nதொடர்புடைய செய்திகள்\n\nதேடுதல் குழு அறிவிப்பாணைகளை திரும்பப் பெற்ற ஆளுநர்\n\n10 Jan 2024\n\n-\n\n8:41 PM\n\nஉச்ச நீதிமன்றம் அறிவுறுத்து: ஆளுநர், முதல்வர் சந்திப்பு\n\n31 Dec 2023\n\n-\n\n7:24 PM", "images": [{"image_url": "https://cassette.sphdigital.com.sg/image/tamilmurasu/46ffc2230123d456b891c1382108f3983f715422337bacae80ab81ebfca09afc?w=825", "alt_text": "d20d916b-71e8-401d-b4d0-01c59b53f72c", "caption": "தமிழக ஆளுநர் ரவி - படம்: தமிழக ஊடகம்"}, {"image_url": "https://cassette.sphdigital.com.sg/image/tamilmurasu/9d4ae56c071c73508ab9e22fd8eec3fb2b1c0bf3680ce2eebede488e016e60b7?w=235", "alt_text": "ஆளுநர் ஆர்.என்.ரவி.", "caption": null}, {"image_url": "https://cassette.sphdigital.com.sg/image/tamilmurasu/11d044a360aa19d7292192916918178ec1d306f67fd73684612f6712669d90c8?w=235", "alt_text": "ஆளுநருடன் முதல்வர் மு.க.ஸ்டாலின்.", "caption": null}]}
{"article_url": "https://tamilmurasu.com.sg/world/story20240130-145241", "site_title": "நஜிப் வழக்கு தொடர்பாக மலேசியாவின் அரச மன்னிப்பு வாரியம் கலந்துரையாடல்", "publish_date": "2024-01-30", "content": "நஜிப் வழக்கு தொடர்பாக மலேசியாவின் அரச மன்னிப்பு வாரியம் கலந்துரையாடல்\n\n30 Jan 2024 - 7:27 pm\n\n2\n\nmins read\n\nமுன்னாள் மலேசியப் பிரதமர் நஜிப் ரசாக். -\n\nபடம்: ராய்ட்டர்ஸ்\n\nநரேந்திரன் பிள்ளை\n\n>\n\nகோலாலம்பூர்:\n\nமுன்னாள் மலேசியப் பிரதமர் நஜிப் ரசாக் தொடர்பான வழக்கு பற்றிக் கலந்துரையாட ஜனவரி 29ஆம் தேதியன்று அந்நாட்டு மாமன்னர் தலைமையின்கீழ் மலேசிய அரச மன்னிப்பு வாரியம் கூடியதாக மலேசியப் பிரதமர் அலுவலக அமைச்சர் டாக்டர் ஸலிஹா முஸ்தஃபா தெரிவித்தார்.\n\nஊழல் குற்றம் நிரூபிக்கப்பட்டு நஜிப்புக்கு 12 ஆண்டுகள் சிறைத் தண்டனை விதிக்கப்பட்டது. சிலாங்கூர் மாநிலத்தில் உள்ள காஜாங் சிறையில் நஜிப் அடைக்கப்பட்டுள்ளார்.\n\nஇந்நிலையில், அரச மன்னிப்பு கேட்டு அவர் விண்ணப்பம் செய்துள்ளார்.\n\nஅரச மன்னிப்பு வாரியத்தில் டாக்டர் ஸலிஹா முஸ்தஃபாவும் அங்கம் வகிக்கிறார். நஜிப் தொடர்பான கலந்துரையாடல் தேசிய அரண்மனையில் நடைபெற்றதாக ஜனவரி 30ஆம் தேதியன்று செய்தியாளர்களிடம் அவர் தெரிவித்தார்.\n\nநஜிப்புக்கு அரச மன்னிப்பு வழங்கப்படுவது குறித்து கலந்துரையாடப்பட்டதா என்பது குறித்து அவர் தகவல் தெரிவிக்கவில்லை. அரச மன்னிப்பு வாரியத்தின் அறிக்கைக்குக் காத்திருக்குமாறு அவர் செய்தியாளர்களைக் கேட்டுக்கொண்டார்.\n\nமாமன்னர் என்கிற முறையில் இதுவே பாகாங் மன்னர் அப்துல்லா அகமது ஷா தலைமையில் நடத்தப்பட்ட இறுதி அதிகாரபூர்வ கூட்டம் என்று தெரிவிக்கப்பட்டது.\n\nஜனவரி 31ஆம் தேதியன்று ஜோகூர் மன்னர் இப்ராகிம் இஸ்கந்தர் மலேசிய மாமன்னராக அரியணை ஏறுகிறார்.\n\nநஜிப்பின் விண்ணப்பம் தொடர்பாக மலேசிய அரச மன்னிப்பு வாரியம் எடுக்கும் முடிவு எப்போது அறிவிக்கப்படும் என்று தெரிவிக்கப்படவில்லை.\n\nநஜிப்பின் மேல்முறையீடு முயற்சிகள் அனைத்தும் தோல்வியில் முடிந்த நிலையில் அரச மன்னிப்பு கிடைத்தால் மட்டுமே அவரால் சிறையிலிருந்து விடுதலை பெற முடியும்.\n\nஇதற்கிடையே, நஜிப்பின் அரச மன்னிப்பு விண்ணப்பம் தொடர்பாக அரச மன்னிப்பு வாரியம் வெளியிடும் செய்திகளை மட்டுமே நம்ப வேண்டும் என்று மலேசிய தொடர்புத்துறை அமைச்சர் ஃபாமி ஃபட்சில் வலியுறுத்தியுள்ளார்.\n\nநஜிப்புக்கு அரச மன்னிப்பு வழங்கப்பட்டுவிட்டதாக அம்னோ கட்சிக்கு சொந்தமான உத்துசான் நாளிதழ் செய்தி வெளியிட்டிருந்தது. பிறகு அதுகுறித்து அது மன்னிப்பு கேட்டுக்கொண்டது.\n\nபின்னர் செவ்வாய்க்கிழமை பிற்பகலில், மலேசிய உள்துறை அமைச்சர் சைஃபுதின் நசுஷன் இஸ்மாயில் சிறப்பு செய்தியாளர் கூட்டத்தை நடத்தவிருக்கிறார் என்று அந்த அமைச்சு செய்திக் குறிப்பு ஒன்றை வெளியிட்டது. அதற்கு பிறகு அரச மன்னிப்பு பற்றிய மேலும் சில ஊகச் செய்திகள் வெளிக் கிளம்பின.\n\nஇதன் விளைவாக உள்துறை அமைச்சு அந்த அறிக்கையை மீட்டுக்கொண்டது. செய்தியாளர் கூட்டத்தில் அமைச்சர் வெளிநாட்டு ஊழியர் சேர்க்கை பற்றி பேசுவார் என்று அது விளக்கம் அளித்தது.\n\nஇதற்கிடையே, அரச மன்னிப்பு வாரியம் விரைவில் கூடி, திரு நஜிப்பின் அரச மன்னிப்பு குறித்து கலந்தாலோசிக்கும் என்று ஊகங்களைப் பரப்புவது அரச மன்னிப்பு வாரியத்தை அவமதிப்பது போலாகி விடும் என்று திரு நஜிப்பின் தலைமை வழக்கறிஞர் முகம்மது ஷஃபி அப்துல்லா தெரிவித்துள்ளார்.\n\nஅரச மன்னிப்பு வாரியத்திடம் சமர்ப்பிக்கப்பட்டிருந்த மனு தொடர்பில் அந்த வாரியம் கலந்து ஆலோசிக்கவிருக்கும் விவகாரம் குறித்து திரு நஜிப்புக்கோ அவரது வழக்கறிஞர் குழுவுக்கோ தெரியாது என்றும் திரு முகம்மது ஷஃபி கூறினார்.\n\nகுறிப்புச் சொற்கள்\n\nமலேசியா\n\nதொடர்புடைய செய்திகள்\n\nநெட்ஃபிளிக்ஸ் ஆவணப்படம்: நஜிப் கடும் அதிருப்தி\n\n09 Jan 2024\n\n-\n\n12:49 PM", "images": [{"image_url": "https://cassette.sphdigital.com.sg/image/tamilmurasu/bc61812e382544087980836b0499496a5811de8c9d004ef889b6b91a9507b7a0?w=825", "alt_text": "d03b86b0-c6e0-4810-833c-b22f0fa4db57", "caption": "முன்னாள் மலேசியப் பிரதமர் நஜிப் ரசாக். - படம்: ராய்ட்டர்ஸ்"}, {"image_url": "https://cassette.sphdigital.com.sg/image/tamilmurasu/6f269bccdbcde1685de9e94666084a55124b4e66caff9061beff379ab209b790", "alt_text": "author", "caption": null}, {"image_url": "https://cassette.sphdigital.com.sg/image/tamilmurasu/11ef76e20947648cecce98fff2772435d7a5b63d099eee2ec92b74bd9cefdcf8?w=235", "alt_text": "நஜிப் ரசாக்.", "caption": null}]}
{"article_url": "https://tamilmurasu.com.sg/tamilnadu/story20240130-145240", "site_title": "தமிழகம் முழுவதும் திமுக கூட்டணி கட்சிகள் ஒட்டிய சுவரொட்டிகளால் பரபரப்பு", "publish_date": "2024-01-30", "content": "தமிழகம் முழுவதும் திமுக கூட்டணி கட்சிகள் ஒட்டிய சுவரொட்டிகளால் பரபரப்பு\n\n30 Jan 2024 - 7:23 pm\n\n1\n\nmins read\n\nபடம்:  -\n\nதமிழக ஊடகம்\n\nமதுரை:\n\nதேசப்பிதா என்று நாட்டு மக்களால் போற்றப்படும் மகாத்மா காந்தியின் நினைவு நாள் செவ்வாய்க்கிழமை கடைப்பிடிக்கப்பட்டது.\n\nமத நல்லிணக்க நாளாகவும் செவ்வாய்க்கிழமை கடைப்பிடிக்கப்பட்டதுடன் அனைத்து அரசு அலுவலகங்களிலும் மகாத்மா காந்திக்கு புகழஞ்சலி செலுத்தப்பட்டது. மேலும், மத நல்லிணக்க உறுதிமொழியும் எடுத்துக் கொள்ளப்பட்டது.\n\nஇந்நிலையில் மதுரையில் பல்வேறு பகுதிகளில் திமுக கூட்டணிக் கட்சிகள் என்ற பெயரில் பரபரப்புச் சுவரொட்டிகள் ஒட்டப்பட்டுள்ளன. இந்த சுவரொட்டியில் ‘மதவெறிக்கு மகாத்மா பலியான ஜனவரி 30’ என்று ரத்தத்துளிகள் சிதறும் படத்துடன் அச்சிடப்பட்டுள்ளது.\n\nமேலும், மதவெறி மாய்ப்போம், மக்கள் ஒற்றுமை காப்போம், மத நல்லிணக்கம் பேணுவோம், தமிழ்நாடு முழுவதும் மத நல்லிணக்க உறுதிமொழி ஏற்போம் என்ற வாசகங்களும் அதில் இடம்பெற்றுள்ளன.\n\nஇந்தச் சுவரொட்டிகள் மதுரையில் அனைத்துப் பகுதிகளிலும் ஒட்டப்பட்டுள்ளது. காந்தியின் சுதந்திரப் போராட்ட வரலாறு தொடர்பாக அண்மையில் தமிழக ஆளுநர் ஆர்.என்.ரவி சில கருத்துகளைத் தெரிவித்திருந்தார். அது சர்ச்சையான நிலையில் அதற்கு முதலமைச்சர் மு.க.ஸ்டாலின் பதில் அறிக்கையும் வெளியிட்டு இருந்தார்.\n\nஅதில் மதவெறிக் கும்பலின் வன்மம் காந்தியார்மீது இன்னும் தீரவில்லை என்றும் முதலமைச்சர் குறிப்பிட்டு இருந்தார். இந்நிலையில், காந்தியின் நினைவு தினத்தையொட்டி திமுக கூட்டணிக் கட்சிகள் பெயரில் ஒட்டப்பட்டுள்ள இந்தச் சுவரொட்டி மதுரையில் பெரும் பரபரப்பை ஏற்படுத்தி உள்ளது.\n\nகுறிப்புச் சொற்கள்\n\nமகாத்மா காந்தி\n\nதொடர்புடைய செய்திகள்\n\nஆளுநர் மாளிகையை முற்றுகையிடுவோம்: அழகிரி\n\n25 Jan 2024\n\n-\n\n3:24 PM", "images": [{"image_url": "https://cassette.sphdigital.com.sg/image/tamilmurasu/409ad689310ec6fd12e93d36d60989c22c61e3c716e85415860f3434143014f8?w=825", "alt_text": "0904b13f-69cc-4812-aa2a-111df11d2eaa", "caption": "படம்:  - தமிழக ஊடகம்"}, {"image_url": "https://cassette.sphdigital.com.sg/image/tamilmurasu/7c1d529f11dc210c3fff85a049912f31579937527edef91fafd322f62fff8ffd?w=235", "alt_text": "கே.எஸ்.அழகிரி.", "caption": null}]}
{"article_url": "https://tamilmurasu.com.sg/singapore/story20240130-145236", "site_title": "சாலை விபத்தில் மாண்ட 4 வயது சிறுமி:  பாதுகாப்பு நடவடிக்கைகளுக்கு அழைப்பு", "publish_date": "2024-01-30", "content": "சாலை விபத்தில் மாண்ட 4 வயது சிறுமி:  பாதுகாப்பு நடவடிக்கைகளுக்கு அழைப்பு\n\n30 Jan 2024 - 7:07 pm\n\n1\n\nmins read\n\nசிறுமி மாண்ட இடத்தில் குடியிருப்பாளர்கள் மலர்க் கொத்துகளை வைத்து கண்ணீர் அஞ்சலி செலுத்தினர். -\n\nபடம்: ஷின்மின்\n\nநரேந்திரன் பிள்ளை\n\n>\n\nஜனவரி 23ஆம் தேதி மாலை 5 மணி அளவில் ரிவர் வேலி வட்டாரத்தில் நிகழ்ந்த சாலை விபத்தில் 4 வயது ஸாரா மெய் ஒர்லிக் மாண்டார்.\n\nஇதுதொடர்பாக, 40 வயது பெண் ஒருவர் கைது செய்யப்பட்டதாகக் காவல்துறை கூறியது.\n\nஅவர் கவனக்குறைவுடன் கார் ஓட்டி சிறுமிக்கு மரணம் விளைவித்ததாகச் சந்தேகிக்கப்படுகிறது.\n\nஇதையடுத்து, இன்ஸ்டிடியூஷன் ஹில் வழியாகச் செல்லும் 150 மீட்டர் நீளமுள்ள சாலைப் பகுதியில் சாலைப் பாதுகாப்பு நடவடிக்கைகளுக்குக் குடியிருப்பாளர்கள் அழைப்பு விடுத்துள்ளனர்.\n\nவேகத் தடை உட்பட மற்ற சாலைப் பாதுகாப்பு அம்சங்களை அந்தச் சாலைப் பகுதியில் அமைத்துத் தர வேண்டும் என்று அவர்கள் கேட்டுக்கொண்டனர்.\n\nஅந்தச் சாலைப் பகுதியில் ஓரளவு செங்குத்தான பாதையும் வளைவு ஒன்றும் இருப்பதை குடியிருப்பாளர்கள் சுட்டினர். இதனால், அங்கு வாகனங்கள் மிகவும் வேகமாகச் செல்லும் அபாயம் இருப்பதாக அவர்கள் கூறினர்.\n\nஅங்குள்ள கூட்டுரிமை வீடுகளிலிருந்து வெளியேறும் கார்கள் ஓரளவு செங்குத்தான சாலையில் கீழ்நோக்கி மிகவும் வேகமாகச் செல்வது வழக்கம் என்று அவ்வட்டாரக் குடியிருப்பாளர்கள் குறைகூறினர்.\n\nகுறிப்புச் சொற்கள்\n\nசாலை விபத்து\n\nதொடர்புடைய செய்திகள்\n\nரிவர் வேலி விபத்தில் 4 வயது சிறுமி மரணம்\n\n27 Jan 2024\n\n-\n\n8:09 PM", "images": [{"image_url": "https://cassette.sphdigital.com.sg/image/tamilmurasu/ba2e4600a3d0adb950c9795dd0f12b49c547a00bb8e1577ce17be752db74dd08?w=825", "alt_text": "a0b47ad6-ba11-4fe7-a669-2400fd525aea", "caption": "சிறுமி மாண்ட இடத்தில் குடியிருப்பாளர்கள் மலர்க் கொத்துகளை வைத்து கண்ணீர் அஞ்சலி செலுத்தினர். - படம்: ஷின்மின்"}, {"image_url": "https://cassette.sphdigital.com.sg/image/tamilmurasu/6f269bccdbcde1685de9e94666084a55124b4e66caff9061beff379ab209b790", "alt_text": "author", "caption": null}, {"image_url": "https://cassette.sphdigital.com.sg/image/tamilmurasu/9757f37a430d7d961e96e659faf2e5b13ffec128d32bb43b0d354815ffcba9cf?w=235", "alt_text": "ஜனவரி 23ஆம் தேதி சாலை விபத்தில் காயமுற்ற ஸாரா மெய் ஒர்லிக் மருத்துவமனையில் காலமானார். ", "caption": null}]}
{"article_url": "https://tamilmurasu.com.sg/tamilnadu/story20240130-145235", "site_title": "பிப்ரவரி 3ஆம், 4ஆம் தேதிகளில் தொகுதி பங்கீடு குறித்து திமுக பேச்சுவார்த்தை", "publish_date": "2024-01-30", "content": "பிப்ரவரி 3ஆம், 4ஆம் தேதிகளில் தொகுதி பங்கீடு குறித்து திமுக பேச்சுவார்த்தை\n\n30 Jan 2024 - 6:42 pm\n\n2\n\nmins read\n\nபடம்:  -\n\nதமிழக ஊடகம்\n\nசென்னை:\n\nஅடுத்த வாரத்துக்குள் கூட்டணிக் கட்சிகளுடன் தொகுதி பங்கீட்டை முடிக்க திமுக முடிவு செய்துள்ளது. இதையடுத்து, பிப்ரவரி 3ஆம், 4ஆம் தேதிகளில் மதிமுக, கம்யூனிஸ்ட் மற்றும் விசிக கட்சிகளுடன் பேச்சுவார்த்தை நடத்த திட்டமிட்டுள்ளது.\n\nமத்திய அரசின் பட்ஜெட் தாக்கலைத் தொடர்ந்து நாடாளுமன்ற தேர்தல் எப்போது வேண்டுமானாலும் அறிவிக்கப்படலாம் என்ற எதிர்பார்ப்பு நிலவுகிறது. இந்தச் சூழலில், அரசியல் கட்சிகள் கூட்டணி, தொகுதி பங்கீட்டில் கவனம் செலுத்தி வருகின்றன. தமிழகத்தில் இண்டியா கூட்டணியில் உள்ள திமுக, காங்கிரஸ் கட்சிகள் முதல் கட்ட பேச்சுவார்த்தையை கடந்த ஜனவரி 28ஆம் தேதி முடித்துவிட்ட நிலையில், அடுத்தகட்டமாக வரும் பிப்ரவரி 9ஆம் தேதி பேச திட்டமிட்டிருந்தன.\n\nஇந்நிலையில், நாளை ஜனவரி 31ஆம் தேதி நாடாளுமன்றம் கூடுகிறது. மறுநாள் பிப்ரவரி1ஆம் தேதி மத்திய அரசின் பட்ஜெட் தாக்கல் செய்யப்பட உள்ளது. இக்கூட்டத்தொடரில், திமுக தொகுதி பங்கீட்டுக்குழு தலைவர் டி.ஆர்.பாலு மற்றும் உறுப்பினர்கள் பங்கேற்க வேண்டியுள்ளதால், வரும் பிப்ரவரி 2ஆம் தேதி வரை பேச்சுவார்த்தைக்கு யாரும் அழைக்கப்படவில்லை. பிப்ரவரி 3ஆம் தேதிக்குப்பின் கூட்டணி கட்சிகளுடன் தொடர்ந்து பேச்சுவார்த்தை நடத்த திமுக திட்டமிட்டுள்ளது.\n\nஅதன்படி, பிப்ரவரி 3ஆம் தேதி இந்திய கம்யூனிஸ்ட் கட்சி சார்பில் சுப்பராயன் எம்.பி., முன்னாள் எம்எல்ஏ பழனிசாமி, மாநில துணைச் செயலாளர் மு.வீரபாண்டியன் ஆகியோர் கொண்ட குழு திமுகவுடன் தொகுதி பங்கீடு குறித்து பேசுகிறது. மறுநாள் பிப்ரவரி 4ஆம் தேதி மார்க்சிஸ்ட் கம்யூனிஸ்ட் கட்சிக் குழுவுடனும், அன்று மாலை மதிமுகவுடனும் தொகுதி பங்கீடு குறித்து பேச்சுவார்த்தை நடத்தப்பட உள்ளது.\n\nஇதைத்தொடர்ந்து விசிக, ஐயுஎம்எல் உள்ளிட்ட கூட்டணிக் கட்சிகளுடன் பேச திமுக திட்டமிட்டு அதற்கான பணிகளில் ஈடுபட்டுள்ளது. குறிப்பாக, இந்தமுறையும் கம்யூனிஸ்ட் கட்சிகள், மதிமுக, விசிகவுக்கு தலா இரண்டு இடங்கள் ஒதுக்க திமுக திட்டமிட்டுள்ளதாக கூறப்படுகிறது. இதுதவிர மக்கள் நீதி மய்யம் கட்சிக்கும் இம்முறை திமுகவில் தொகுதி ஒதுக்கப்பட உள்ளது.\n\nமுதல்வர் மு.க.ஸ்டாலின், வெளிநாட்டுப் பயணத்தை முடித்துக் கொண்டு வரும் பிப்ரவரி 7ஆம் தேதி சென்னை திரும்புகிறார். தொடர்ந்து பிப்ரவரி 9ஆம் தேதி காங்கிரஸ் கட்சியுடன் திமுக பேசுகிறது. அன்றே அனைத்து தொகுதி பேச்சுவார்த்தையையும் முடித்துக் கொண்டு, தொகுதிப் பட்டியலை வெளியிடவும் திட்டமிட்டுள்ளதாகக் கூறப்படுகிறது.\n\nகுறிப்புச் சொற்கள்\n\nமக்களவைத் தேர்தல்\n\nதொடர்புடைய செய்திகள்\n\nதேர்தல் தொகுதிப் பங்கீடு: திமுக - காங்கிரஸ் பேச்சுவார்த்தையில் முடிவு எட்டப்படவில்லை\n\n29 Jan 2024\n\n-\n\n9:41 PM", "images": [{"image_url": "https://cassette.sphdigital.com.sg/image/tamilmurasu/2384b7264f9448bb7683023798ae8eb8523910963d66d15bc669752bf994f713?w=825", "alt_text": "2335c05c-962a-4e95-a1bf-30d4f05f05e8", "caption": "படம்:  - தமிழக ஊடகம்"}, {"image_url": "https://cassette.sphdigital.com.sg/image/tamilmurasu/8e6b5404d69a7a035314e324352415a536a84df1ee27bff6f805eb534ad6bf85?w=235", "alt_text": "மக்களவைத் தேர்தல் தொகுதிப் பங்கீட்டுப் பேச்சுவார்த்தைக்குப் பின் செய்தியாளர்களிடம் பேசிய திமுக - காங்கிரஸ் தலைவர்கள்.", "caption": null}]}
{"article_url": "https://tamilmurasu.com.sg/india/poopara-gang-rape-minor-girl-3-convicts-sentenced-90-years", "site_title": "சிறுமிக்குப் பாலியல் வன்கொடுமை; மூவருக்கு 90 ஆண்டுச் சிறைத்தண்டனை", "publish_date": "2024-01-30", "content": "சிறுமிக்குப் பாலியல் வன்கொடுமை; மூவருக்கு 90 ஆண்டுச் சிறைத்தண்டனை\n\n30 Jan 2024 - 6:41 pm\n\n1\n\nmins read\n\nகுற்றவாளிகளில் இருவர் தமிழ்நாட்டைச் சேர்ந்தவர்கள்!\n\nநீதிமன்றத்திற்கு அழைத்துச் செல்லப்படும் குற்றவாளிகள். -\n\nபடம்: மனோரமா\n\nஇடுக்கி:\n\nபதின்ம வயதுச் சிறுமியைப் பாலியல் வன்கொடுமை செய்த வழக்கில் இளையர் மூவருக்கு இந்தியாவின் கேரள மாநிலம், தேவிகுளம் விரைவு நீதிமன்றம் மொத்தம் 90 ஆண்டுச் சிறைத்தண்டனை விதித்தது.\n\nபல்வேறு பிரிவுகளின்கீழ் விதிக்கப்பட்ட தண்டனை அனைத்தையும் அவர்கள் ஒரே காலத்தில் அனுபவிக்க வேண்டும் எனத் தீர்ப்பளிக்கப்பட்டது. இதனையடுத்து, அம்மூவரும் 25 ஆண்டுகளுக்குக் கடுங்காவல் தண்டனை அனுபவிக்க வேண்டும்.\n\nஅத்துடன், அவர்களுக்கு ரூ.40,000 அபராதமும் விதிக்கப்பட்டுள்ளது. அத்தொகையைப் பாதிக்கப்பட்ட 14 வயதுச் சிறுமியின் குடும்பத்திற்கு வழங்க உத்தரவிடப்பட்டுள்ளது. அச்சிறுமி மேற்கு வங்க மாநிலத்தைச் சேர்ந்தவர்.\n\nஅபராதத் தொகையைச் செலுத்தத் தவறினால் குற்றவாளிகள் மூவரும் மேலும் எட்டு மாதங்களைச் சிறையில் கழிக்க நேரிடும்.\n\nதமிழ்நாட்டைச் சேர்ந்த சுகந்த், 20, சிவகுமார், 21, கேரளத்தின் பூப்பாறையைச் சேர்ந்த சாமுவேல் என்ற ஷியாம், 21, ஆகிய மூவரும் இவ்வழக்கின் குற்றவாளிகள். குற்றம் சாட்டப்பட்ட நான்காவது ஆடவர் சந்தேகத்தின் அடிப்படையில் விடுவிக்கப்பட்டார்.\n\nஇவ்வழக்கில் தொடர்புடைய சிறார் இருவர், தொடுபுழாவில் உள்ள சிறார் நீதிமன்றத்தில் வழக்கு விசாரணையை எதிர்கொள்வர்.\n\nபூப்பாறையில் உள்ள ஒரு தேயிலைத் தோட்டத்தில் 2022 மே 29ஆம் தேதி அச்சிறுமி பாலியல் வன்கொடுமைக்கு ஆளாக்கப்பட்டாள்.\n\nகுறிப்புச் சொற்கள்\n\nஇந்தியா\n\nபாலியல் வன்கொடுமை\n\nசிறைத்தண்டனை\n\nதொடர்புடைய செய்திகள்\n\nபதின்ம வயது பெண்ணைப் பாலியல் ரீதியாக துன்புறுத்திய மாற்றாந்தந்தைக்கு 10 ஆண்டுச் சிறை\n\n26 Jan 2024\n\n-\n\n4:31 PM\n\nமனைவி பகிர்வு வழக்கு: ஆடவருக்கு 13 ஆண்டுகள் சிறை, 12 பிரம்படிகள்\n\n30 Jan 2024\n\n-\n\n12:07 PM\n\nமாணவியைச் சீரழித்துக் கொன்ற ஆசிரியர்!\n\n22 Jan 2024\n\n-\n\n9:51 PM", "images": [{"image_url": "https://cassette.sphdigital.com.sg/image/tamilmurasu/35fd1e56e350a6c4d3a0bfc7c56b9702b46aa30d99bee767ef5d5dd250a9e523?w=825", "alt_text": "40cf2d80-2be9-4eaf-bff9-36a0fca6773f", "caption": "நீதிமன்றத்திற்கு அழைத்துச் செல்லப்படும் குற்றவாளிகள். - படம்: மனோரமா"}, {"image_url": "https://cassette.sphdigital.com.sg/image/tamilmurasu/8792328825cae04f7ff0f465d639bf5a287ebcefcaaa768d4642a7940b2fed3a?w=235", "alt_text": "படம்:", "caption": null}, {"image_url": "https://cassette.sphdigital.com.sg/image/tamilmurasu/78616da9c8cc77cc1b8df402a98f55e75737cca3ce7ed1190eb61f2f6a403da5?w=235", "alt_text": "மாதிரிப்படம்:", "caption": null}]}
{"article_url": "https://tamilmurasu.com.sg/india/story20240130-145232", "site_title": "ராமர் விழாவில் பங்கேற்ற முஸ்லிம் மதகுருவுக்கு மிரட்டல்", "publish_date": "2024-01-30", "content": "ராமர் விழாவில் பங்கேற்ற முஸ்லிம் மதகுருவுக்கு மிரட்டல்\n\n30 Jan 2024 - 6:07 pm\n\n1\n\nmins read\n\nமனித நேயம் முக்கியம் என்று அனைத்து இந்திய இமாம் அமைப்பின் தலைமை இமாம் உமர் அகமது இலியாசி கூறியுள்ளார். -\n\nகோப்புப் படம்: இந்திய ஊடகம்\n\nஅயோத்தி: அயோத்தியில் ராமர் கோவில் கும்பாபிஷேக விழாவில் பங்கேற்ற முஸ்லிம் மதகுருவுக்கு மிரட்டல் விடுக்கப்பட்டுள்ளது.\n\nஇம்மாதம் 22ஆம் தேதி நடந்த விழாவில் கலந்துகொள்ள அனைத்து இந்திய இமாம் அமைப்பின் தலைமை இமாம் உமர் அகமது இலியாசிக்கு அழைப்பு விடுக்கப்பட்டது.\n\nஇதையடுத்து விழாவில் அவர் பங்கேற்றார்.\n\nஅடுத்த சில நாள்களில் அவருக்கு எதிராக பத்வா பிறப்பிக்கப்பட்டு உள்ளது.\n\nஇது பற்றி செய்தியாளர்களிடம் பேசிய உமர் அகமது இலியாசி,  ஞாயிற்றுக்கிழமை அன்று பத்வா பிறப்பிக்கப்பட்டது. ஆனால் விழா முடிந்த மாலையிலிருந்து தொடர்ந்து தொலைபேசி வழியே மிரட்டல் அழைப்புகள் வந்ததாகத் தெரிவித்துள்ளார்.\n\n“என்னையும் நாட்டையும் நேசிப்பவர்கள் எனக்கு ஆதரவு தருவார்கள். என்னை வெறுப்பவர்கள் பாகிஸ்தானுக்குச் செல்லுங்கள்,” என்று மேலும் அவர் கூறியுள்ளார்.\n\nதமக்கு எதிராக ஒரு சதித் திட்டம் தீட்டப்பட்டு வருவதாகக் குற்றம்சாட்டிய அவர், வெறுப்புக்கான சூழலை ஒரு கும்பல் உருவாக்க முயற்சித்து வருவதாகவும் சொன்னார்.\n\nகுறிப்புச் சொற்கள்\n\nராமர் கோயில்\n\nதொடர்புடைய செய்திகள்\n\nஅயோத்தி ராமர் கோவில் படத்துடன் பத்தாயிரம் அடி உயரத்தில் இருந்து குதித்து தமிழக ஆடவர் சாதனை\n\n23 Jan 2024\n\n-\n\n9:30 PM", "images": [{"image_url": "https://cassette.sphdigital.com.sg/image/tamilmurasu/0b2013bd437ff978b6cb7b761ae86e7ad4c274471a27c998c80c8b5d4de7e77a?w=825", "alt_text": "a48c3925-0dd6-4267-9397-d84932f7558d", "caption": "மனித நேயம் முக்கியம் என்று அனைத்து இந்திய இமாம் அமைப்பின் தலைமை இமாம் உமர் அகமது இலியாசி கூறியுள்ளார். - கோப்புப் படம்: இந்திய ஊடகம்"}, {"image_url": "https://cassette.sphdigital.com.sg/image/tamilmurasu/2d782911ada24970915a94e3a18055681e2a2ec3d1d691b4ad02033029fb47af?w=235", "alt_text": "கொடியுடன் குதித்த ராஜ்குமார்.", "caption": null}]}
{"article_url": "https://tamilmurasu.com.sg/india/story20240130-145233", "site_title": "சண்டிகர் மேயர் தேர்தலில் பாஜக வேட்பாளர் வெற்றி", "publish_date": "2024-01-30", "content": "சண்டிகர் மேயர் தேர்தலில் பாஜக வேட்பாளர் வெற்றி\n\n30 Jan 2024 - 6:08 pm\n\n1\n\nmins read\n\nபாஜக வேட்பாளர் மனோஜ் சோன்கர் வெற்றி பெற்றதாக அறிவிக்கப்பட்டது. -\n\nகோப்புப் படம்: இந்திய ஊடகம்\n\nசண்டிகர்:\n\nபஞ்சாப் மாநில சண்டிகர் மாநகர மேயர் தேர்தலில் பாரதிய ஜனதா கட்சி வேட்பாளர்  வெற்றி பெற்றார்.\n\nபஞ்சாப், ஹரியானா மாநிலங்களின் தலைநகரான சண்டிகரில் மாநகர மேயர் தேர்தல் ஜனவரி 30ஆம் தேதி நடைபெற்றது.\n\nஇதில் பாஜக வேட்பாளரை எதிர்த்து இண்டியா கூட்டணி கட்சிகளான காங்கிரஸ், ஆம் ஆத்மி கட்சிகள் இணைந்து போட்டியிட்டன.\n\nபாரதிய ஜனதா வேட்பாளர் மனோஜ் சோன்கர் 16 வாக்குகள் பெற்று வெற்றி பெற்றார்.\n\nகாங்கிரஸ் கட்சியின் வேட்பாளர் 12 வாக்குகளைப் பெற்றார்.\n\nஇண்டியா கூட்டணி சார்பில் காங்கிரஸ், ஆம் ஆத்மி முதல்முறையாக இணைந்து போட்டியிட்டன.\n\nகுறிப்புச் சொற்கள்\n\nபாஜக\n\nதொடர்புடைய செய்திகள்\n\nதென்சென்னையில் குஷ்புவை களமிறக்க பாஜக திட்டம்\n\n29 Jan 2024\n\n-\n\n9:42 PM", "images": [{"image_url": "https://cassette.sphdigital.com.sg/image/tamilmurasu/8d521a727aa285eb9945d6df50c31ad90a2312a4ebfe6f51a0f0efe29bc58a50?w=825", "alt_text": "3498dd2f-9307-4883-ad90-44c276b75339", "caption": "பாஜக வேட்பாளர் மனோஜ் சோன்கர் வெற்றி பெற்றதாக அறிவிக்கப்பட்டது. - கோப்புப் படம்: இந்திய ஊடகம்"}, {"image_url": "https://cassette.sphdigital.com.sg/image/tamilmurasu/cb6b29d9e9a3d83fa4df2e5e05462053e0a060088bb7a1fd81a51f110722ff25?w=235", "alt_text": "வரும் மக்களவைத் தேர்தலில் தென் சென்னைத் தொகுதியில் குஷ்புவை பாஜக களமிறக்கலாம் என்று கூறப்படுகிறது.", "caption": null}]}
{"article_url": "https://tamilmurasu.com.sg/tamilnadu/story20240201-145322", "site_title": "தமிழகத்தில் முதலீடு செய்ய வாருங்கள்: மு.க.ஸ்டாலின் அழைப்பு", "publish_date": "2024-02-01", "content": "தமிழகத்தில் முதலீடு செய்ய வாருங்கள்: மு.க.ஸ்டாலின் அழைப்பு\n\n30 Jan 2024 - 6:05 pm\n\n3\n\nmins read\n\nமேட்ரிட்டில் நடைபெற்ற முதலீட்டாளர்கள் மாநாட்டில் பேசிய முதலமைச்சர் மு.க.ஸ்டாலின், தமிழ்நாட்டில் தொழில் முதலீடுகளை மேற்கொள்ள அழைப்பு விடுத்தார்.  -\n\nபடம்: ஊடகம்\n\n1\n\nof\n\n2\n\nபடம்:  -\n\nதமிழக ஊடகம்\n\n1\n\nof\n\n2\n\nமேட்ரிட்டில் நடைபெற்ற முதலீட்டாளர்கள் மாநாட்டில் பேசிய முதலமைச்சர் மு.க.ஸ்டாலின், தமிழ்நாட்டில் தொழில் முதலீடுகளை மேற்கொள்ள அழைப்பு விடுத்தார்.  -\n\nபடம்: ஊடகம்\n\n1\n\nof\n\n2\n\nபடம்:  -\n\nதமிழக ஊடகம்\n\n1\n\nof\n\n2\n\nமேட்ரிட்டில் நடைபெற்ற முதலீட்டாளர்கள் மாநாட்டில் பேசிய முதலமைச்சர் மு.க.ஸ்டாலின், தமிழ்நாட்டில் தொழில் முதலீடுகளை மேற்கொள்ள அழைப்பு விடுத்தார்.  -\n\nபடம்: ஊடகம்\n\n1\n\nof\n\n2\n\nஸ்பெயின்:\n\nஸ்பெயின் நாடு சென்றுள்ள முதலமைச்சர் மு.க.ஸ்டாலின் தலைநகர் மேட்ரிட்டில் நடைபெற்ற முதலீட்டாளர்கள் மாநாட்டில் பேசினார். அப்போது தமிழ்நாட்டில் தொழில் முதலீடுகளை மேற்கொள்ள அழைப்பு விடுத்தார்.\n\n“உலகின் மிகப்பெரிய ஜனநாயக நாடான இந்தியாவில் இருக்கும் தமிழ்நாடு என்ற மிக முக்கியமான மாநிலத்தில் மக்களால் தேர்ந்தெடுக்கப்பட்ட முதலமைச்சராக நான் இருக்கிறேன்.\n\n“எங்களது கட்சி 75 ஆண்டுகளுக்கு முன் தொடங்கப்பட்டது. ஆறு முறை அந்த மாநிலத்தில் ஆட்சிக்கு வந்துள்ளது. திருவள்ளுவரை நீங்கள் கேள்விப்பட்டிருப்பீர்கள். அவர் தமிழ் மொழியில்தான் திருக்குறளை எழுதினார். அவரது திருக்குறள் உலகின் 200 மொழிகளில் மொழி பெயர்க்கப்பட்டுள்ளது. அத்தகைய பெருமையும் பாரம்பரியமும் கொண்ட மாநிலத்தில் இருந்து நான் வந்துள்ளேன்.\n\n“காற்பந்து விளையாட்டில் புகழ்பெற்ற நாடு ஸ்பெயின். ஸ்பெயினை நான் இன்னும் சுற்றிப் பார்க்கவில்லை. நான் பார்த்த வரையில் கலைகளின் நாடாகக் காட்சியளிக்கிறது. உங்களது கலை உணர்வு ஒவ்வொரு கட்டடத்திலும், தெருக்களிலும், ஒவ்வொரு மூலையிலும் உள்ளது.\n\n“ஐரோப்பிய ஒன்றியத்திலேயே, நான்காவது பெரிய பொருளியல் நாடாக ஸ்பெயின் விளங்குகிறது. எட்டு ‘பார்ச்சூன் 500’ நிறுவனங்கள் மற்றும் 20 ‘பார்ச்சூன் 2000’ நிறுவனங்களும், ஸ்பெயின் நாட்டைத் தலைமையிடமாகக் கொண்டு செயல்படுகின்றன. தமிழ்நாட்டுடன் வணிக உறவு மேற்கொள்ளும் ஐரோப்பிய நாடுகளில், 6வது பெரிய நாடாக ஸ்பெயின் உள்ளது.\n\n“ஐரோப்பிய ஒன்றியத்தில், நான்காவது பெரிய பொருளியலாக ஸ்பெயின் திகழ்வது போல, இந்தியாவின் இரண்டாவது பொருளியலாக தமிழ்நாடு விளங்குகிறது. இந்த இரண்டு பொருளியல்களுக்கும் நிறைய தொடர்புகள் உள்ளன.\n\n“கெஸ்டாம்ப், கமேசா, ரோக்கா, உர்பேசர், இன்கி டீம், ஆம்ப்போ, பபேசா, ஆர்பினாக்ஸ், கோர்லான் ஆகிய முக்கிய ஸ்பானிஷ் நிறுவனங்கள் எங்கள் நாட்டில் தற்போது செயல்பட்டு வருகின்றன. இந்தப் பொருளியல் உறவுகளை மேலும் வலுப்படுத்தும் விதமாக, உங்களுடைய முதலீடுகளை தமிழ்நாட்டில் மேற்கொள்ள வேண்டும் என்று கேட்டுக் கொள்வதற்காக நான் இங்கு வந்துள்ளேன்.\n\n“இதற்கு முன்பு ஐக்கிய அரபு நாடுகள், ஜப்பான், சிங்கப்பூர் ஆகிய நாடுகளுக்குச் சென்று முதலீடுகளை ஈர்த்துள்ளேன். தொடர்ச்சியாக அமெரிக்கா, ஆஸ்திரேலியா ஆகிய நாடுகளுக்கும் செல்ல இருக்கிறேன். கடந்த ஜனவரி 7, 8 ஆகிய நாள்களில் நாங்கள் நடத்திய உலக முதலீட்டாளர்கள் மாநாட்டுக்கு அமெரிக்கா, இங்கிலாந்து, சிங்கப்பூர், ஜப்பான், கொரியா, பிரான்ஸ், ஆஸ்திரேலியா, ஜெர்மனி மற்றும் டென்மார்க் ஆகிய 9 நாடுகள் எங்களுடன் பங்குதாரர் நாடுகளாக இணைந்து இருந்தன.\n\n“வாகனங்கள், குறிப்பாக மின்வாகனங்கள், மின்னணுக் கருவிகள், தோல் பொருள்கள், தோல் அல்லாத காலணிகள், ஆடைகள் போன்றவற்றின் உற்பத்தியிலும், தகவல் தொழில்நுட்பம், புதுப்பிக்கத்தக்க எரிசக்தி, உயர் மருத்துவச் சேவைகள் போன்ற பல்வேறு துறைகளிலும் இந்தியாவின் முன்னணி மாநிலமாகத் தமிழ்நாடு திகழ்ந்து வருகின்றது.\n\n“தமிழ்நாட்டில் தொழில்களைத் தொடங்க வரும் முதலீட்டாளர்களுக்கு அனைத்து உதவிகளையும் செய்வதற்கு தமிழ்நாடு அரசு காத்திருக்கிறது. பல்வேறு தொழில்களை மேற்கொள்ள உகந்த சூழலையும் திறன்மிக்க மனித வளத்தையும் உறுதி செய்வதோடு, பல்வேறு தொழில் கொள்கைளின் கீழ் உயர் சலுகைகளையும் அளிக்க உள்ளோம். இவை குறித்து தொழில்துறை அமைச்சரும், அலுவலகர்களும் விரிவாக உங்களுக்கு எடுத்துரைக்க உள்ளார்கள். எனவே தங்களது முதலீடுகளை தமிழ்நாட்டில் மேற்கொள்ள வேண்டும் என்று மீண்டும் வேண்டி கேட்டுக்கொள்கிறேன்,” என்று முதலமைச்சர் மு.க.ஸ்டாலின் பேசினார்.\n\nகுறிப்புச் சொற்கள்\n\nமு.க.ஸ்டாலின்\n\nதொடர்புடைய செய்திகள்\n\nபுதிய முதலீடுகளை ஈர்க்க முதல்வர் ஸ்பெயின் பயணம்\n\n28 Jan 2024\n\n-\n\n9:12 PM", "images": [{"image_url": "https://cassette.sphdigital.com.sg/image/tamilmurasu/dd76bdd08b85bdee0d46a82cd2aabbe0f6c5947ed886b658bd36ccb581e3ba4c?w=825", "alt_text": "f42b0f16-2d35-4c0e-a265-b5b7e08f3c30", "caption": "மேட்ரிட்டில் நடைபெற்ற முதலீட்டாளர்கள் மாநாட்டில் பேசிய முதலமைச்சர் மு.க.ஸ்டாலின், தமிழ்நாட்டில் தொழில் முதலீடுகளை மேற்கொள்ள அழைப்பு விடுத்தார்.  - படம்: ஊடகம் 1 of 2"}, {"image_url": "https://cassette.sphdigital.com.sg/image/tamilmurasu/b28995c1cc242b0a3da45495c309f1684fd9ca7f7f73002102df6a881de7bcc7?w=825", "alt_text": "ac2a3fd8-5610-4e05-b046-75eff17e885c", "caption": "படம்:  - தமிழக ஊடகம் 1 of 2"}, {"image_url": "https://cassette.sphdigital.com.sg/image/tamilmurasu/b0c48bc5d344fb5df0b68a2000fb141ff612d0ec2336b12c8470de8b9fde1e54?w=235", "alt_text": "முதல்வர் மு.க.ஸ்டாலினை தமிழக அமைச்சர்கள், அரசு உயர் அதிகாரிகள் உள்ளிட்டோர் வழியனுப்பி வைத்தனர்.", "caption": null}]}
{"article_url": "https://tamilmurasu.com.sg/tamilnadu/story20240130-145258", "site_title": "கோடநாடு கொலை, கொள்ளை வழக்கு: சாட்சியம் அளிக்க முன்னிலையாகாத இபிஎஸ்", "publish_date": "2024-01-30", "content": "கோடநாடு கொலை, கொள்ளை வழக்கு: சாட்சியம் அளிக்க முன்னிலையாகாத இபிஎஸ்\n\n30 Jan 2024 - 6:04 pm\n\n2\n\nmins read\n\nஎடப்பாடி பழனிசாமி. -\n\nகோப்புப் படம்: தமிழக ஊடகம்\n\nசென்னை\n\n: கோடநாடு கொலை, கொள்ளை வழக்கில், சாட்சியங்களைப் பதிவு செய்வதற்காக அதிமுக பொதுச் செயலாளர் எடப்பாடி பழனிசாமி செவ்வாய்க்கிழமை மாஸ்டர் நீதிமன்றத்தில் முன்னிலையாகவில்லை.\n\nகோடநாடு கொலை, கொள்ளை வழக்கில் தன்னை தொடர்புபடுத்தி வீடியோ வெளியிட்ட டெல்லியை சேர்ந்த பத்திரிகையாளர் மேத்யூ சாமுவேல், வழக்கில் குற்றஞ்சாட்டப்பட்டுள்ள சயான் மற்றும் வாளையார் மனோஜ் ஆகியோருக்கு எதிராக 2019ஆம் ஆண்டு தற்போது அதிமுக பொதுச் செயலாளராக உள்ள எடப்பாடி பழனிசாமி, ஒரு கோடியே 10 லட்ச ரூபாய் இழப்பீடு கோரி சென்னை உயர் நீதிமன்றத்தில் வழக்கு தொடர்ந்திருந்தார்.\n\nஇந்த வழக்கில் சாட்சியங்களைப் பதிவு செய்வதற்காக வழக்கை மாஸ்டர் நீதிமன்றத்துக்கு அனுப்பிவைத்து சென்னை உயர் நீதிமன்றம் உத்தரவிட்டிருந்தது. இந்த நிலையில், உயர் நீதிமன்ற வளாகத்தில் உள்ள மாஸ்டர் நீதிமன்றத்தில் நேரில் முன்னிலையாகி சாட்சியம் அளிக்க இயலாது எனவும், தமது வீட்டில் சாட்சியத்தை பதிவுசெய்ய வழக்கறிஞர் ஆணையரை நியமிக்க வேண்டுமெனவும் கோரி எடப்பாடி பழனிசாமி சென்னை உயர் நீதிமன்றத்தில் மனு தாக்கல் செய்திருந்தார்.\n\nஇந்த மனுவை ஏற்ற உயர் நீதிமன்றம், நேரில் முன்னிலையாகி சாட்சியம் அளிக்க எடப்பாடி பழனிசாமிக்கு விலக்கு அளித்ததோடு, இந்த நடைமுறையை அவரது வீட்டில் மேற்கொள்வதற்காக வழக்கறிஞர் ஆணையராக எஸ்.கார்த்திகை பாலனை நியமித்தது.\n\nஇந்த உத்தரவை எதிர்த்து மேத்யூ சாமுவேல் மேல்முறையீட்டு மனு தாக்கல் செய்தார். இந்த மேல்முறையீட்டு மனுவை விசாரித்த இரு நீதிபதிகள் அடங்கிய அமர்வு, ஜனவரி 30, 31 ஆகிய இரண்டு நாள்கள் சென்னை உயர் நீதிமன்ற வளாகத்தில் உள்ள மாஸ்டர் நீதிமன்றத்தில் எடப்பாடி பழனிசாமி முன்னிலையாகி சாட்சியமளிக்க வேண்டும் என உத்தரவிட்டிருந்தனர்.\n\nஆனால் இன்று இந்த வழக்கு மாஸ்டர் நீதிமன்றத்தில் பட்டியலிடப்படவில்லை. அத்துடன் பிரதான வழக்கில் மேத்யூ சாமுவேல் தாக்கல் செய்த பதில்மனுவில் தெரிவித்துள்ள அவதூறு கருத்துகளை நீக்க கோரி எடப்பாடி பழனிச்சாமி தரப்பில் புதிய மனு தாக்கல் செய்யப்பட்டுள்ளதால், அவர் இன்று மாஸ்டர் நீதிமன்றத்தில் சாட்சியம் அளிக்க முன்னிலையாகவில்லை.\n\nகுறிப்புச் சொற்கள்\n\nஎடப்பாடி பழனிசாமி\n\nதொடர்புடைய செய்திகள்\n\nகோடநாடு வழக்கில் ஜனவரி 30, 31ல் இபிஎஸ் முன்னிலையாகி சாட்சியம் அளிப்பதாக உயர் நீதிமன்றத்தில் தகவல்\n\n18 Jan 2024\n\n-\n\n9:02 PM", "images": [{"image_url": "https://cassette.sphdigital.com.sg/image/tamilmurasu/a401f9ff3f28db4c4eadd36433e4950f8291033ee5d7a0a64cf771b7a3c98415?w=825", "alt_text": "b09c95f5-6911-4a4d-a1d2-823d9d75c271", "caption": "எடப்பாடி பழனிசாமி. - கோப்புப் படம்: தமிழக ஊடகம்"}, {"image_url": "https://cassette.sphdigital.com.sg/image/tamilmurasu/c9e5fb58c9798e9c9cedfe8121d78d4c8790819f80172589474225c71ad3a197?w=235", "alt_text": "படம்:", "caption": null}]}
{"article_url": "https://tamilmurasu.com.sg/india/story20240130-145254", "site_title": "‘ஏழு நாளில் நாடு முழுவதும் குடியுரிமைத் திருத்தச் சட்டம் அமல்’", "publish_date": "2024-01-30", "content": "‘ஏழு நாளில் நாடு முழுவதும் குடியுரிமைத் திருத்தச் சட்டம் அமல்’\n\n30 Jan 2024 - 6:03 pm\n\n2\n\nmins read\n\nமத்திய அமைச்சர் சாந்தனு தாகூர். -\n\nகோப்புப் படம்: இந்திய ஊடகம்\n\nகோல்கத்தா:\n\nஇந்தியாவின் சர்ச்சைக்குரிய குடியுரிமைத் திருத்தச் சட்டம் ஒரு வாரத்துக்குள் அமல்படுத்தப்படும் என்று அறிவிக்கப்பட்டுள்ளது.\n\nகடந்த 2019ல் பாஜக தலைமையிலான மத்திய அரசு, குடியுரிமைத் திருத்தச் சட்டத்தை (சிஏஏ) கொண்டுவந்தது.\n\nபங்ளாதேஷ், பாகிஸ்தான், ஆப்கானிஸ்தான் நாடுகளிலிருந்து மத துன்புறுத்தல் காரணமாக கடந்த 2014 டிசம்பர் 31ஆம் தேதிக்கு முன் இந்தியா வந்த இந்துக்கள், கிறிஸ்துவர்கள், சீக்கியர்கள், பார்சிக்கள், ஜெயினர்கள், பௌத்தவர்களுக்கு குடியுரிமை வழங்க இந்தச் சட்டம் வகை செய்கிறது.\n\nஇந்தச் சட்டத்திற்கு நாடு முழுவதும் கடும் எதிர்ப்புக் கிளம்பியது.\n\nஆனால் வருகின்ற நாடாளுமன்றத் தேர்தலுக்கு முன்பு சிஏஏ எனக் குறிப்பிடும் அச்சட்டத்தின் விதிமுறைகள் விரைவில் அமல்படுத்தப்படும் என தகவல் வெளியானது.\n\nஇந்த நிலையில், மத்திய அரசின் துறைமுகம், கப்பல் போக்குவரத்து மற்றும் நீர்வழித் துறை இணை அமைச்சரான  சாந்தனு தாக்கூர், “சிஏஏ விரைவில் அமல்படுத்தப்படும், இந்தச் சட்டம் இன்னும் ஏழு நாட்களுக்குள் செயல்படுத்தப்படும். இதற்கு நான் உத்தரவாதம் அளிக்கிறேன்,” என்றார்.\n\nசெவ்வாய்க்கிழமை கோல்கத்தாவில் உள்ள தொலைக்காட்சி செய்தி ஒளிவழிக்கு பேட்டியளித்தபோது அவர் இந்த விவரத்தை வெளியிட்டார்\n\nமேற்கு வங்காளத்தில் போங்கான் தொகுதி பாஜக எம்.பி.யாக சாந்தனு தாக்குர் உள்ளார்.\n\nஇவர், இத்தொகுதியில் பெரும்பான்மையாக வசிக்கும் மதுவா சமூகத்தின் தலைவர் ஆவார். இந்தச் சமூகத்தினர் பங்ளாதேஷ் நாட்டிலிருந்து மத துன்புறத்தல் காரணமாக 1950களில் இந்தியாவுக்கு வந்தவர்கள். இவர்கள் இந்தச் சட்டத்தால் பலன் அடைவார்கள் என்று சொல்லப்படுகிறது.\n\nஇது குறித்து பேசிய திரிணாமூல் காங்கிரஸ் கட்சியின் நாடாளுமன்ற உறுப்பினர் குணால் கோஷ், “மேற்கு  வங்காளத்தில் ‘சிஏஏ’அமல்படுத்தப்படுத்தப்படாது என எங்கள் தலைவர் மம்தா பானர்ஜி தெளிவாகக் கூறியுள்ளார்.\n\nஆனால், மக்களவை தேர்தலுக்கு முன் பாஜகவினர் இதுபோன்ற பொய்யான வாக்குறுதிகளை அளித்து அரசியல் லாபம் தேட முயற்சிக்கின்றனர்,” என்றார்.\n\nஇது தொடர்பாக முன்பு பேசிய மேற்கு வங்காள முதல்வர் மம்தா பானர்ஜியும் குடியுரிமை விவகாரத்தை அரசியல் ஆதாயத்திற்காக பாஜக பயன்படுத்துவதாகக் குற்றஞ்சாட்டியிருந்தார்.\n\nஇந்த நிலையில் கடந்த மாதம் கோல்கத்தாவில் பேசிய மத்திய அமைச்சர் அமித் ஷா,  “சிஏஏ இந்த மண்ணின் சட்டம். அதனை அமல்படுத்துவது தவிர்க்க முடியாதது. மக்களை மம்தா தவறாக வழிநடத்துகிறார்,” என்று தெரிவித்துள்ளார்.\n\nநாடாளுமன்ற நடைமுறைகளின்படி எந்தவொரு சட்டத்துக்கும் குடியரசுத் தலைவர் ஒப்புதல் அளித்த 6 மாதங்களுக்குள் அதற்கான விதிகள் வகுக்கப்பட வேண்டும். ஆனால் சிஏஏ-வை பொறுத்தவரை இந்த காலக்கெடுவை மத்திய அரசு கடந்த 2020 முதல் தொடர்ந்து நீட்டித்து வருவது குறிப்பிடத்தக்கது.\n\nகுறிப்புச் சொற்கள்\n\nபுதிய சட்டம்\n\nதொடர்புடைய செய்திகள்\n\nசிங்கப்பூரில் தழைக்கும் பாரம்பரியக் கலைகள்\n\n01 Feb 2024\n\n-\n\n5:00 AM", "images": [{"image_url": "https://cassette.sphdigital.com.sg/image/tamilmurasu/d456ecd2e8396cec8570b1ca9744e2796c9b5d3697f57600ec685352e1309787?w=825", "alt_text": "5c8a06ff-9dc4-4101-a237-fff2cacaa199", "caption": "மத்திய அமைச்சர் சாந்தனு தாகூர். - கோப்புப் படம்: இந்திய ஊடகம்"}, {"image_url": "https://cassette.sphdigital.com.sg/image/tamilmurasu/7da671d7ecb7240afba887ad8b29e2cf074a28339733f9d4fd6c8cf482aea4ea?w=235", "alt_text": "பாரம்பரியக் கலைகள் கற்கும் சிங்கப்பூர் இளையர்கள்.", "caption": null}]}
{"article_url": "https://tamilmurasu.com.sg/india/story20240130-145231", "site_title": "டெல்லியில் பனிமூட்டம்: ரயில், விமான சேவை பாதிப்பு", "publish_date": "2024-01-30", "content": "டெல்லியில் பனிமூட்டம்: ரயில், விமான சேவை பாதிப்பு\n\n30 Jan 2024 - 6:01 pm\n\n1\n\nmins read\n\nஎதிரில் வருபவர்களை பார்க்க முடியாத அளவுக்கு டெல்லியில் கடுமையான பனிமூட்டம் நிலவுகிறது. -\n\nபடம்: இபிஏ\n\nபுதுடெல்லி:\n\nவட மாநிலங்களில் கடுமையான பனிமூட்டம் காணப்படுகிறது.\n\nகுறிப்பாக டெல்லி, உத்தரப்பிரதேசம், அரியானா, பஞ்சாப் உள்ளிட்ட இடங்களில் நிலவும் பனிமூட்டத்தால் பொதுமக்களின் இயல்பு வாழ்க்கை முடங்கியுள்ளது.\n\nதலைநகர் டெல்லியில்  அதிகளவு பனிமூட்டம் நிலவுகிறது. ஜனவரி 30 அதிகாலை குறைந்தபட்ச வெப்பநிலை 8 டிகிரி செல்சியசாக இருந்தது.\n\nஅடர்த்தியான பனிமூட்டத்தால் எதிரில் வருவர்களைக்கூட காண முடியவில்லை.\n\nஇந்த நிலையில் ரயில் மற்றும் விமான சேவை கடுமையாக பாதிக்கப்பட்டது.\n\nடெல்லி இந்திரா காந்தி சர்வதேச விமானநிலையத்தில் ஐந்து விமானங்கள் ரத்து செய்யப்பட்டதாக அறிவிக்கப்பட்டது. 108 விமானங்கள் தாமதமாக தரை இறங்கியது.\n\nவிமான நிலையத்தில் அவர்கள் மணிக்கணக்கில் காத்து இருந்தனர்.\n\nடெல்லிக்கு வரும் ரயில்களும் பல மணி நேரம் தாமதமாக வந்து சேர்ந்தது. மும்பை ராஜஸ்தானி எக்ஸ்பிரஸ், ஆகஸ்ட் கிராந்தி எக்ஸ்பிரஸ் ரயில்கள் தாமதமாக டெல்லி சென்று சேர்ந்தன.\n\nகுறிப்புச் சொற்கள்\n\nபனிப்பொழிவு\n\nதொடர்புடைய செய்திகள்\n\nஸ்பெயினில் பனிமூட்டம்: வாகன ஓட்டுநர்களை மீட்க ராணுவத்திற்கு அழைப்பு\n\n20 Jan 2024\n\n-\n\n3:42 PM", "images": [{"image_url": "https://cassette.sphdigital.com.sg/image/tamilmurasu/f52c5436d62243b09fc60ec9128f00e69acbc536f22f198668df70176d192ada?w=825", "alt_text": "17de75cf-12c7-4599-8191-708dddc588d3", "caption": "எதிரில் வருபவர்களை பார்க்க முடியாத அளவுக்கு டெல்லியில் கடுமையான பனிமூட்டம் நிலவுகிறது. - படம்: இபிஏ"}, {"image_url": "https://cassette.sphdigital.com.sg/image/tamilmurasu/f2cbf5069e0b3d6b6464db838e8616b5a5d7fef726c60e46ae2fbf033b0661af?w=235", "alt_text": "கடும் பனிப்பொழிவில் சிக்கிய ஓட்டுநர்களை மீட்பதற்காக விரைந்து செல்லும் அவசர வாகனம். ", "caption": null}]}
{"article_url": "https://tamilmurasu.com.sg/india/story20240130-145230", "site_title": "பாஜக பிரமுகர் கொல்லப்பட்டவழக்கில் 15 பேருக்கு மரண தண்டனை", "publish_date": "2024-01-30", "content": "பாஜக பிரமுகர் கொல்லப்பட்டவழக்கில் 15 பேருக்கு மரண தண்டனை\n\n30 Jan 2024 - 5:59 pm\n\n2\n\nmins read\n\nரஞ்சித் ஸ்ரீனிவாசன். -\n\nபடம்: இந்திய ஊடகம்\n\nமாவேலிக்கரா:\n\nகேரளா மாநிலத்தில் பாஜக பிரமுகர் கொல்லப்பட்ட வழக்கில் 15 பேருக்கு மரண தண்டனை விதிக்கப்பட்டுள்ளது.\n\nஆலப்புழாவில் கடந்த 2021 ஆம் ஆண்டு பாஜக பிரமுகரான ரஞ்சித் ஸ்ரீனிவாசன் படுகொலை செய்யப்பட்டார்.\n\nஇந்த வழக்கில் ‘பாப்புலர் ஃபிரன்ட் ஆஃப் இந்தியா’ என்ற தடை செய்யப்பட்ட அமைப்பைச் சேர்ந்த 15 பேருக்கு மாவேலிக்கரா கூடுதல் மாவட்ட செஷன்ஸ் நீதிமன்றம் மரண தண்டனை விதித்தது என்று இந்து தமிழ் திசை நாளேடு குறிப்பிட்டது.\n\nபாரதிய ஜனதா கட்சியில் ரஞ்சித் ஸ்ரீனிவாசன், இதர பிற்படுத்தப்பட்டோர் வகுப்பினருக்கான பிரிவின் மாநிலச் செயலாளராக இருந்தார்.\n\n2021 டிசம்பர் 19ல் ஆலப்புழாவின் வெல்லக்கிணறு பகுதியில் அவரது வீட்டில் அவர் கொல்லப்பட்டார். அவரது தாயார், மனைவி, மகள் முன்பு இந்தப் படுகொலை நடந்தது.\n\nஇந்த வழக்கை விசாரித்த மாவேலிக்கரா நீதிமன்ற நீதிபதி வி.ஜி.ஸ்ரீதேவி, இந்த அரிய வழக்கில் 15 பேருக்கும்  மரண தண்டனை விதிக்கிறேன் என்றார்.\n\nநைசம், அஜ்மல், அனூப், முகமது அஸ்லாம், அப்துல் கலாம் என்ற சல்மான், அப்துல் கலாம், சஃபருதின், மன்ஷத், ஜஸீப் ராஜா, நவாஸ், சமீர், நசீர், ஜாகிர், ஹுசைன், ஷாஜி, ஷ்ரேனாஸ் அஷ்ரப் ஆகியோருக்கு மரண தண்டனை விதிக்கப்பட்டது.\n\nஇவர்கள் அனைவரும் தடை செய்யப்பட்ட ‘பாப்புலர் ஃபிரன்ட் ஆஃப் இந்தியா’வுடன் தொடர்பு கொண்டவர்கள் என்று அறியப்படுகிறது.\n\nஇந்தத் தீர்ப்பை ரஞ்சித் ஸ்ரீனிவாசனின் குடும்பத்தினர் வரவேற்றுள்ளனர்.\n\nகாவல்துறை விசாரணையில் எஸ்டிபிஐ மாநிலச் செயலாளர் கே.எஸ்.ஷான் கொலைக்கு பதிலடியாக ரஞ்சித் ஸ்ரீனிவாசன் கொல்லப்பட்டதாகத் தெரியவந்தது.\n\nஆர்எஸ்எஸ் ஆதரவாளர்களால் ஷான் கொல்லப்பட்டார்.\n\n2021 பிப்ரவரியில் ஆலப்புழாவில் கொல்லப்பட்ட ஆர்எஸ்எஸ் பிரமுகர் நந்துகிருஷ்ணா கொலைக்கு பழிவாங்கும் நடவடிக்கையாக ஷான் கொல்லப்பட்டார்.\n\nகுறிப்புச் சொற்கள்\n\nஇனப் படுகொலை\n\nதொடர்புடைய செய்திகள்\n\nபில்கிஸ் பானு பாலியல் வன்கொடுமை: குற்றவாளிகளுக்கு உச்ச நீதிமன்றம் உத்தரவு\n\n21 Jan 2024\n\n-\n\n12:53 PM", "images": [{"image_url": "https://cassette.sphdigital.com.sg/image/tamilmurasu/334b5fc4cd80a5651d8674f2d80dcd3946afe6dca7bd92db3b9bc203b9091cb5?w=825", "alt_text": "7ffaf58e-a568-4637-9b81-3919df06b6dc", "caption": "ரஞ்சித் ஸ்ரீனிவாசன். - படம்: இந்திய ஊடகம்"}, {"image_url": "https://cassette.sphdigital.com.sg/image/tamilmurasu/7274365124e148214740e8032ea7cd39ceb73d8970bccea456215ee14a97caac?w=235", "alt_text": "பில்கிஸ் பானு.", "caption": null}]}
{"article_url": "https://tamilmurasu.com.sg/world/story20240130-145229", "site_title": "பாகிஸ்தான் முன்னாள் பிரதமருக்குப் பத்தாண்டுகள் சிறை", "publish_date": "2024-01-30", "content": "பாகிஸ்தான் முன்னாள் பிரதமருக்குப் பத்தாண்டுகள் சிறை\n\n30 Jan 2024 - 5:59 pm\n\n1\n\nmins read\n\nபாகிஸ்தானின் முன்னாள் பிரதமர் இம்ரான் கான். -\n\nபடம்: ராய்ட்டர்ஸ்\n\nஇஸ்லாமாபாத்:\n\nஅரசாங்க ரகசியத்தைக் கசியவிட்டதற்காக, முன்னாள் பிரதமர் இம்ரான் கானுக்கு பாகிஸ்தானிய நீதிமன்றம் பத்தாண்டுகள் சிறைத்தண்டனை விதித்துள்ளது.\n\nஜனவரி 30ஆம் தேதி அவருக்கு இந்தத் தண்டனை விதிக்கப்பட்டது.\n\nவாஷிங்டனிலிருந்து அமெரிக்காவுக்கான பாகிஸ்தானியத் தூதர் இஸ்லாமாபாத் அரசாங்கத்திற்கு அனுப்பிய ரகசியத் தகவலை திரு கான் வெளியிட்டதாகக் கூறப்பட்டது.\n\nஇதன் தொடர்பில், முன்னாள் வெளியுறவு அமைச்சர் ஷா மெஹ்மூத் குரேஷிக்கும் சிறப்பு நீதிமன்றம் பத்தாண்டுகள் சிறைத்தண்டனை விதித்ததாக திரு கானின் தெஹ்ரீக் இ இன்சாஃப் (பிடிஐ) கட்சி தெரிவித்தது.\n\nஇவர்களுக்கு விதிக்கப்பட்ட தண்டனையை எதிர்த்து மேல்முறையீடு செய்யவிருப்பதாக அக்கட்சி கூறியது.\n\nஇது திரு கானுக்கான மக்களின் ஆதரவை வலுவிழக்கச் செய்யும் தீர்ப்பு என்கிறது அவரது தரப்பு.\n\nமுன்னதாக, கடந்த ஆகஸ்ட் மாதம் அரசாங்கத்திற்குச் சொந்தமான அன்பளிப்புப் பொருள்களைச் சட்டவிரோதமாக விற்றதற்காக அவருக்கு மூன்று ஆண்டுகள் சிறைத்தண்டனை விதிக்கப்பட்டது.\n\nரகசியத் தகவல் கசிவு தொடர்பில் திரு கானின் வழக்கறிஞர் குழு அவருக்காக வாதாடவோ சாட்சிகளைக் குறுக்கு விசாரணை செய்யவோ அனுமதிக்கப்படவில்லை என்றும் இந்த வழக்கு விசாரணை சிறைச்சாலை வளாகத்திற்குள்ளேயே நடத்தப்பட்டது என்றும் ராய்ட்டர்ஸ் தகவல் வெளியிட்டுள்ளது.\n\n2022ஆம் ஆண்டு நம்பிக்கையில்லாத் தீர்மானம் மூலம் திரு இம்ரான் கான் பதவியிலிருந்து நீக்கப்பட்டார். அதன் பிறகு அவர் பல்வேறு வழக்குகளை எதிர்கொள்கிறார்.\n\nகுறிப்புச் சொற்கள்\n\nபாகிஸ்தான்\n\nஇம்ரான் கான்\n\nசிறைத்தண்டனை\n\nதொடர்புடைய செய்திகள்\n\nஇம்ரான் கானுக்கு மூன்றுஆண்டுகள் சிறை; கைது\n\n05 Aug 2023\n\n-\n\n5:24 PM\n\nஇம்ரான் கான் மீதான கொலைக் குற்றச்சாட்டுகள் கைவிடப்பட்டன: வழக்கறிஞர்\n\n28 Aug 2023\n\n-\n\n6:19 PM", "images": [{"image_url": "https://cassette.sphdigital.com.sg/image/tamilmurasu/a23bee2032553082e07190540e252db8f31f661b8e046773eed0805cd6d4be85?w=825", "alt_text": "ef8a8f62-77d0-439f-a4d3-60a354972ff9", "caption": "பாகிஸ்தானின் முன்னாள் பிரதமர் இம்ரான் கான். - படம்: ராய்ட்டர்ஸ்"}, {"image_url": "https://cassette.sphdigital.com.sg/image/tamilmurasu/cd19656d1fa4c3d558350037de976f120cf31f6fdb504d030901ac2a143e3dcb?w=235", "alt_text": "பாகிஸ்தானின் முன்னாள் பிரதமர் இம்ரான் கான், மே 12ஆம் தேதி பலத்த பாதுகாப்புடன் இஸ்லாமாபாத் நீதிமன்றத்தில் முன்னிலையானார். ", "caption": null}, {"image_url": "https://cassette.sphdigital.com.sg/image/tamilmurasu/b4f81a64ff8535182ddcc2e7f75fd304d430ae01bb170ca300778eef7f2a33ed?w=235", "alt_text": "பாகிஸ்தானின் தெஹ்ரீக்-இ-இன்சாஃப் கட்சி ஆர்வலர்களும் ஆதரவாளர்களும் அந்நாட்டின் முன்னாள் பிரதமர் இம்ரான் கான் கைதுசெய்யப்பட்டதற்கு எதிராக கராச்சியில்  ஆர்ப்பாட்டம் நடத்தினர்.", "caption": null}]}
{"article_url": "https://tamilmurasu.com.sg/india/story20240130-145228", "site_title": "மாமியார் முக அழகு சாதனங்களைப் பயன்படுத்தியதால் மருமகள் ஆத்திரம்", "publish_date": "2024-01-30", "content": "மாமியார் முக அழகு சாதனங்களைப் பயன்படுத்தியதால் மருமகள் ஆத்திரம்\n\n30 Jan 2024 - 5:58 pm\n\n1\n\nmins read\n\nவிவாகரத்து வேண்டும் என மருமகள் பிடிவாதம். -\n\nபடம்: பிக்சாபே\n\nஆக்ரா:\n\nஉத்தரப்பிரதேசத்தின் ஆக்ரா நகரில் வசிக்கும் ஒரு பெண், மாமியார் தனது அழகு சாதனங்களைப் பயன்படுத்தியதால் கணவரிடமிருந்து விவாகரத்து கோரியுள்ளார்.\n\nமால்புரா காவல் நிலையத்திற்கு உட்பட்ட பகுதியில் இந்த விநோதச் சம்பவம் நடந்துள்ளது.\n\nஅந்த பெண்ணும், அவருடைய சகோதரியும் எட்டு மாதங்களுக்கு முன்பு சகோதரர்கள் இருவரை திருமணம் செய்து கொண்டனர்.\n\nமணவாழ்க்கை நல்லபடியாக சென்று கொண்டு இருந்தது. ஆனால் மருமகளின் அனுமதியின்றி அவரது முக அழகுச் சாதனங்களை மாமியார் பயன்படுத்தியால் பிரச்சினை வெடித்ததாக தினத்தந்தி நாளேடு கூறியது.\n\nஏதேனும் நிகழ்ச்சிக்கு செல்வதாக இருந்தால் மேக்-அப் பொருள்கள் இருக்காது. மாமியார் தீர்த்து வைத்திருப்பார்.\n\nஇதனால் மருமகளுக்கு ஆத்திரம் ஏற்பட்டது. மேலும் மாமியாருக்கும் மருமகளுக்கும் இடையே கடும் வாக்குவாதம் நடைபெற்றுள்ளது. இருந்தாலும் பிரச்சினை தீர்ந்தபாடில்லை.\n\nஇந்த நிலையில் நடந்த விவகாரங்களை தன்னுடைய மகனிடம் மாமியார் தெரிவித்து இருக்கிறார்.\n\nஇதையடுத்து  அந்தப் பெண்ணும், அவருடைய சகோதரியும் வீட்டைவிட்டு விரட்டப்பட்டனர்.\n\nஇரு மாதங்களாக இருவரும் தாயார் வீட்டில் வசித்துவந்த நிலையில் ஆக்ரா காவல்நிலையத்துக்கு உட்பட்ட குடும்ப ஆலோசனை நிலையத்தில் மருமகள் புகார் அளித்தார்.\n\nஇதையடுத்து ஞாயிற்றுக் கிழமை அன்று மருமகளுக்கும் மாமியாருக்கும் ஆலோசனை வழங்கப்பட்டதாக குடும்ப ஆலோசகரான அமித் கவுர் சொன்னார்.\n\nஅப்படியும் விவகாரத்து வேண்டும் என்று மருமகள் பிடிவாதமாக இருப்பதாக அவர் கூறினார்.\n\nகுறிப்புச் சொற்கள்\n\nமணவிலக்கு\n\nதொடர்புடைய செய்திகள்\n\nஉயிரோடு இருந்த கணவர் இறந்ததாக அறிவிக்கப்பட்டதும் உயிரை விட்ட பெண்\n\n06 Jan 2024\n\n-\n\n5:59 PM", "images": [{"image_url": "https://cassette.sphdigital.com.sg/image/tamilmurasu/8792328825cae04f7ff0f465d639bf5a287ebcefcaaa768d4642a7940b2fed3a?w=825", "alt_text": "ddd2f6ec-3248-45a4-9b5f-6d8298a1ce7a", "caption": "விவாகரத்து வேண்டும் என மருமகள் பிடிவாதம். - படம்: பிக்சாபே"}, {"image_url": "https://cassette.sphdigital.com.sg/image/tamilmurasu/9af9e7152d26d9967d29c70f4f377339c99d8654584e50223d70b80bdc22f957?w=235", "alt_text": "குழப்பம் நிகழ்ந்த ‘ஹை-டெக்’ மருத்துவமனை.", "caption": null}]}
{"article_url": "https://tamilmurasu.com.sg/singapore/s-poreans-reminded-be-wary-scam-e-mails-claiming-offer-tax-refunds-iras", "site_title": "வரியைத் திரும்பப் பெறுவது தொடர்பான மோசடி மின்னஞ்சல்கள் குறித்து எச்சரிக்கை", "publish_date": "2024-01-30", "content": "வரியைத் திரும்பப் பெறுவது தொடர்பான மோசடி மின்னஞ்சல்கள் குறித்து எச்சரிக்கை\n\n30 Jan 2024 - 5:46 pm\n\n1\n\nmins read\n\nமோசடி மின்னஞ்சலைக் காட்டும் படம்.  -\n\nபடம்: சிங்கப்பூர் உள்நாட்டு வருவாய் ஆணையம்\n\nசிங்கப்பூர் உள்நாட்டு வருவாய் ஆணையத்தின் பெயரில் சிங்கப்பூரர்களுக்கு மீண்டும் மோசடி மின்னஞ்சல்கள் வரத் தொடங்கியுள்ளன.\n\nஇப்போது தலைதூக்கியுள்ள மோசடியில், வரியைத் திரும்பப் பெறலாம் என்று உறுதி அளிக்கப்படுகிறது. இது 2023ஆம் ஆண்டு அக்டோபர் மாதத்தில் நடந்த மோசடி போன்றது.\n\nமின்னஞ்சலில் தரப்பட்டுள்ள இணைப்பைச் சொடுக்கியதும் அது போலி இணையத்தளத்திற்கு இட்டுச்செல்லும்.\n\nஅதன் பின்னர், சிங்பாஸ் விவரங்கள், கடன் அட்டை விவரங்கள் போன்ற தனிநபர் தகவல்களை வழங்கக் கோரப்படும்.\n\nஆணையம் ஜனவரி 30ஆம் தேதியன்று வெளியிட்ட அறிக்கையில், இவை யாவும் மீண்டும் நிகழத் தொடங்கியுள்ள ‘ஃபிஷிங்’ மோசடியின் ஒரு பகுதி என்று குறிப்பிடப்பட்டது.\n\nஅதிகாரிகள் போலவும் நம்பகமான அமைப்புகள் போலவும் நடிக்கும் மோசடிக்காரர்களிடமிருந்து வரக்கூடிய மின்னஞ்சல்கள், குறுந்தகவல்கள், தொலைபேசி அழைப்புகள், விளம்பரங்கள் ஆகியவை இந்த ‘ஃபிஷிங்’ மோசடிகளில் அடங்கும்.\n\nகடன் அட்டை அல்லது வங்கிக் கணக்கு விவரங்களைப் பெற்றுக்கொண்ட பின்னர், அங்கீகரிக்கப்படாத பரிவர்த்தனைகளை மோசடிக்காரர்கள் செய்திடுவர்.\n\nகுறிப்புச் சொற்கள்\n\nஆணையம்\n\nமோசடி\n\nவங்கி\n\nஅதிகாரி\n\nமின்னஞ்சல்\n\nதொடர்புடைய செய்திகள்\n\nசிங்கப்பூர் வருவாய் ஆணைய அதிகாரிகள்போல் நடித்து மோசடி\n\n20 Dec 2023\n\n-\n\n7:03 PM\n\nவாடகைதாரர்களுக்கு மோசடி மின்னஞ்சல்: ‘ஐராஸ்’ எச்சரிக்கை\n\n28 Jun 2023\n\n-\n\n8:58 PM", "images": [{"image_url": "https://cassette.sphdigital.com.sg/image/tamilmurasu/56942fb465415a841b4e772a333ddb2d408c76d3722dcb617be0b809e4207b13?w=825", "alt_text": "b4343fef-4d51-4f0c-a2f2-f5d91f85c864", "caption": "மோசடி மின்னஞ்சலைக் காட்டும் படம்.  - படம்: சிங்கப்பூர் உள்நாட்டு வருவாய் ஆணையம்"}, {"image_url": "https://cassette.sphdigital.com.sg/image/tamilmurasu/cf9e174302cd20b6dbf1ecddf3c9b7fbfdaf08578052f4b194c4d75ff0218f86?w=235", "alt_text": "“ஆணையத்தின் கணக்கில் கூடுதல் பணம் செலுத்தி விட்டீர்கள். அப்பணத்தைத் திரும்பப் பெற நீங்கள் தகுதியுடையவர்கள்,” என மோசடிக்காரர்கள் பாதிக்கப்பட்டவர்களுக்கு மின்னஞ்சல் அனுப்புவார்கள் எனக் காவல்துறை தெரிவித்தது.", "caption": null}, {"image_url": "https://cassette.sphdigital.com.sg/image/tamilmurasu/3e39839b5c0143cf9b820ba02d0f6c2d04b9027bbbcbf87189d1e57fd5644541?w=235", "alt_text": "வாடகை ஒப்பந்தப் பத்திரத்திற்கு கூடுதல் முத்திரை வரி செலுத்தத் தேவையில்லை என்று சிங்கப்பூர் உள்நாட்டு வருவாய் ஆணையம் தெரிவித்தது.", "caption": null}]}
{"article_url": "https://tamilmurasu.com.sg/sports/arsenal-boss-mikel-arteta-slams-barcelona-talk-fake-news", "site_title": "பார்சிலோனாவிற்கு மாறுகிறேனா?: ஆர்சனல் நிர்வாகி விளக்கம்", "publish_date": "2024-01-30", "content": "பார்சிலோனாவிற்கு மாறுகிறேனா?: ஆர்சனல் நிர்வாகி விளக்கம்\n\n30 Jan 2024 - 5:29 pm\n\n1\n\nmins read\n\nஆர்சனல் காற்பந்துக் குழு நிர்வாகி மிக்கெல் அர்டேட்டா. -\n\nபடம்: ராய்ட்டர்ஸ்\n\nலண்டன்:\n\nஆர்சனல் காற்பந்துக் குழுவின் நிர்வாகிப் பதவியிலிருந்து விலகி, பார்சிலோனா குழுவிற்குச் செல்லவுள்ளதாக வெளியான தகவலில் உண்மையில்லை என்று மறுத்துள்ளார் மிக்கெல் அர்டேட்டா.\n\nபார்சிலோனா குழுவின் இப்போதைய நிர்வாகியான ஸாவி ஹெர்னாண்டஸ், இப்பருவத்துடன் அக்குழுவிலிருந்து விடைபெற இருப்பதாக இம்மாதம் 27ஆம் தேதி அறிவித்தார்.\n\nஅதனைத் தொடர்ந்து, பார்சிலோனா குழுவின் அடுத்த நிர்வாகியாக நியமிக்கப்பட வாய்ப்புள்ளோரில் அர்டேட்டாவும் ஒருவராகக் கருதப்பட்டார்.\n\nஅதற்கேற்ப, இப்பருவத்துடன் ஆர்சனல் குழுவிலிருந்து வெளியேறி, பார்சிலோனாவிற்குச் செல்லப் போவதாகத் தம் சக ஊழியர்களிடம் அர்டேட்டா கூறியதாக ஸ்பானிய ஊடகங்களில் செய்திகள் வெளியாயின.\n\nஇந்நிலையில், “நான் சரியான இடத்தில், சரியானவர்களுடன் இருக்கிறேன். ஆர்சனலில் நான் இன்னும் சாதிக்க வேண்டியது நிறைய இருக்கிறது,” என்று கூறி, வதந்திக்கு முற்றுப்புள்ளி வைத்துள்ளார் அர்டேட்டா.\n\nகுறிப்புச் சொற்கள்\n\nகாற்பந்து\n\nஆர்சனல்\n\nபார்சிலோனா\n\nதொடர்புடைய செய்திகள்\n\nஇப்பருவத்தின் இறுதியில் பார்சிலோனா பொறுப்பிலிருந்து விலகும் ஸாவி ஹெர்னாண்டெஸ்\n\n28 Jan 2024\n\n-\n\n5:55 PM\n\nசிங்கப்பூர் காற்பந்துப் பயிற்றுவிப்பாளர் பதவி விலகல்\n\n29 Jan 2024\n\n-\n\n9:09 PM\n\nகாங்கோவிடம் தோற்ற எகிப்து போட்டியிலிருந்து வெளியேறியது\n\n29 Jan 2024\n\n-\n\n3:53 PM", "images": [{"image_url": "https://cassette.sphdigital.com.sg/image/tamilmurasu/8fb68f4e4b7614e259575719adedacbe91ed32eef967159cc0087126018e5e65?w=825", "alt_text": "492cb656-129c-411b-baab-823f361752f0", "caption": "ஆர்சனல் காற்பந்துக் குழு நிர்வாகி மிக்கெல் அர்டேட்டா. - படம்: ராய்ட்டர்ஸ்"}, {"image_url": "https://cassette.sphdigital.com.sg/image/tamilmurasu/b14dde533efb7538e1bfb7b3cd77a3d392c53f4cfd1e983771a2f9dfab4c414d?w=235", "alt_text": "பார்சிலோனா குழுவின் தலைமைப் பயிற்றுவிப்பாளர் ஸாவி ஹெர்னன்டர்ஸ். ", "caption": null}, {"image_url": "https://cassette.sphdigital.com.sg/image/tamilmurasu/e732b26cbaeb82dcecdb6cb681dafb1ea38d962f076943297f79d4006b123390?w=235", "alt_text": "2023 நவம்பர் 21ஆம் தேதி, சிங்கப்பூர் - தாய்லாந்து அணிகள் மோதிய உலகக் கிண்ணத் தகுதிச் சுற்று ஆட்டத்தின்போது தம் குழுவினரை நோக்கிக் குரல்கொடுத்த சிங்கப்பூர் அணியின் பயிற்றுவிப்பாளர் நிஷிகாயா.", "caption": null}, {"image_url": "https://cassette.sphdigital.com.sg/image/tamilmurasu/2c7fe22262f6876791270e412f070341739160fda22a9cc73f0b594c89053ea0?w=235", "alt_text": "பெனால்டி வாய்ப்புகளில் வென்ற காங்கோ ஆட்டக்காரர்கள் (நீல நிறச் சீருடை) வெற்றியைக் கொண்டாட, தோல்வியால் மனமுடைந்து போயிருக்கும் எகிப்திய ஆட்டக்காரர்கள். ", "caption": null}]}
{"article_url": "https://tamilmurasu.com.sg/singapore/online-criminal-harms-act-kick-feb-1-special-provisions-scams", "site_title": "பிப்ரவரி 1 முதல் நடப்புக்கு வரும் இணையவழி குற்றவியல் தீங்குச் சட்டம்", "publish_date": "2024-01-30", "content": "பிப்ரவரி 1 முதல் நடப்புக்கு வரும் இணையவழி குற்றவியல் தீங்குச் சட்டம்\n\n30 Jan 2024 - 5:28 pm\n\n2\n\nmins read\n\nமோசடி தொடர்பான சிறப்பு நிபந்தனைகள் அடக்கம்\n\nஇணையவழி குற்றவியல் தீங்குச் சட்டத்தை மீறும் வகையில் அமைந்த இணையப் பதிவுகளை அகற்ற அரசாங்கம் உத்தரவிட முடியும். -\n\nபடம்: பிக்சாபே\n\nஇணையவழி குற்றவியல் தீங்குச் சட்டம் பிப்ரவரி 1ஆம் தேதிமுதல் நடப்புக்கு வரும்போது, சட்டத்தை மீறும் வகையில் அமைந்த இணையப் பதிவுகளை அகற்ற அரசாங்கம் உத்தரவிட முடியும்.\n\nகுற்றம் புரிய வகைசெய்யும் இணையப் பதிவுகளை அகற்றுவதற்கான சட்ட மசோதாவுக்கு 2023ஆம் ஆண்டு ஜூலை 5ஆம் தேதியன்று நாடாளுமன்றத்தில் ஒப்புதல் வழங்கப்பட்டது.\n\nஇணையத்தில் உருவெடுத்துவரும் குற்றவியல் தீங்கைக் கையாளுதல், மோசடிகள், தீங்கிழைக்கும் இணைய நடவடிக்கைகளுக்குச் சிறப்பு நிபந்தனைகளை வரையறுத்தல் ஆகியவற்றைக் கையாள இந்தச் சட்டம் வகைசெய்யும்.\n\nபுதிய சட்டத்தின்கீழ், இணையத்தளங்களில் காணப்படும் குற்றவியல் நடவடிக்கைகள் குறித்து சிங்கப்பூர் பயனாளர்கள் அறிந்துகொள்வதற்கு அரசாங்கம் கட்டுப்பாடு விதிக்கும் வகையில் உத்தரவுகளைப் பிறப்பிக்கலாம்.\n\nகுறிப்பிட்ட ஒரு குற்றத்தின் தொடர்பாக ஓர் இணைய நடவடிக்கை அமைந்துள்ளது என்று நியாயப்படுத்தக்கூடிய சந்தேகம் எழுந்தாலே இணையச் சேவை வழங்குநர், நிறுவனம், தனிநபர் என எந்த ஒரு தரப்புக்கும் இந்த உத்தரவுகள் பிறப்பிக்கப்படலாம்.\n\nபயங்கரவாதம், உள்நாட்டுப் பாதுகாப்பு, இன மற்றும் சமய நல்லிணக்கம், போதைப் பொருள், வன்முறை, மோசடிகள் ஆகியவை இதில் அடங்கும்.\n\nமோசடி நிகழ்வதற்கு முன்னதாக நடக்கும் ஒருசில இணைய நடவடிக்கைகள் குறித்து சந்தேகம் எழுந்தால் உத்தரவுகள் பிறப்பிக்க அனுமதிக்கப்படலாம்.\n\n2023ஆம் ஆண்டின் முதல் பாதியில் 22,339 மோசடிச் சம்பவங்கள் குறித்துப் புகார் அளிக்கப்பட்டது. 2022ன் முதல் பாதியில் இந்த எண்ணிக்கை 13,576ஆக இருந்தது.\n\nநடைமுறைக் கோட்பாடுகளையும் ஆணைகளையும் சட்டம் அறிமுகப்படுத்துவதன்வழி மோசடிகளுக்கும் தீங்கிழைக்கும் இணைய நடவடிக்கைகளுக்கும் எதிரான இணையச் சேவைகளுடன் பங்காளித்துவத்தை வலுப்படுத்திக்கொள்ள முடியும் என்று உள்துறை அமைச்சு தெரிவித்தது. இருப்பினும், இவை பின்னாளில் நடப்புக்கு வரும் என்று கூறப்பட்டது.\n\nகுறிப்புச் சொற்கள்\n\nஇணையச் சேவை\n\nமோசடி\n\nபுதிய சட்டம்\n\nஉத்தரவு\n\nதீங்கு\n\nதொடர்புடைய செய்திகள்\n\nபோலித் தகவல்களைக் கண்டறிய $20 மில்லியன் திட்டம்\n\n10 Jan 2024\n\n-\n\n9:27 PM\n\nஇணையவழி தீங்குகளை எதிர்கொள்ள புதிய சட்டம்\n\n28 Feb 2023\n\n-\n\n5:30 AM", "images": [{"image_url": "https://cassette.sphdigital.com.sg/image/tamilmurasu/dbcc6693f501ee2bee5c8614af69abf8786bbb21bd85ee86f271093879982eb8?w=825", "alt_text": "f90efdad-e0d1-4391-a91c-f2b15f1663b2", "caption": "இணையவழி குற்றவியல் தீங்குச் சட்டத்தை மீறும் வகையில் அமைந்த இணையப் பதிவுகளை அகற்ற அரசாங்கம் உத்தரவிட முடியும். - படம்: பிக்சாபே"}, {"image_url": "https://cassette.sphdigital.com.sg/image/tamilmurasu/52699e98e350fe33857f3eae8922df141377b14684f18ea447988b10127aaf08?w=235", "alt_text": "மோசடிக்காரர்களிடம் இருந்தும் இணைய அபாயங்களில் இருந்தும் தற்காக்க புதிய திறன்களை வளர்த்துக்கொள்ள வேண்டிய அவசியம் சிங்கப்பூருக்கு ஏற்பட்டு இருப்பதாக அமைச்சர் ஜோசஃபின் டியோ கூறினார்.", "caption": null}, {"image_url": "https://tamilmurasu.com.sg/web2-assets/tm_default_image-TFStbgXe.webp?w=235", "alt_text": null, "caption": null}]}
{"article_url": "https://tamilmurasu.com.sg/singapore/story20240130-145224", "site_title": "ஊழல் குறைந்த நாடுகள் பட்டியலில் சிங்கப்பூருக்கு 5வது இடம்", "publish_date": "2024-01-30", "content": "85வது இடத்தில் இந்தியா, 76வது இடத்தில் சீனா\n\nஊழல் குறைந்த நாடுகள் பட்டியலில் சிங்கப்பூருக்கு 5வது இடம்\n\n30 Jan 2024 - 5:25 pm\n\n3\n\nmins read\n\n2023ஆம் ஆண்டின் ஊழல் தரவரிசைக் குறியீட்டில் சிங்கப்பூர், . 2022ல் பெற்ற அதே புள்ளிகளான 100க்கு 83 புள்ளிகளைப் பெற்றது. -\n\nஸ்ட்ரெய்ட்ஸ் டைம்ஸ் கோப்புப் படம்\n\nஉலகின் ஊழல் குறைந்த நாடுகள் பட்டியலில் சிங்கப்பூர் ஐந்தாவது இடத்தில் வந்துள்ளது.\n\nஅனைத்துலக ஊழல் எதிர்ப்பு அமைப்பான ‘டிரான்ஸ்பேரன்சி இன்டர்நேஷனல்’ வெளியிட்டுள்ள அந்தத் தரவரிசையில், ஆசியாவில் ஊழல் ஆகக் குறைந்த நாடாகவும் சிங்கப்பூர் இடம்பெற்றுள்ளது.\n\nகுழுவின் ஊழல் குறியீட்டில் (சிபிஐ) கடந்த ஆண்டில் பெற்றதைப் போலவே இந்த ஆண்டும் சிங்கப்பூர், 100க்கு 83 புள்ளிகளைப் பெற்றது.\n\nமதிப்பீடுகளை அந்த அமைப்பு 2012ல் மாற்றியமைத்த பிறகு, ஆக அதிகமான புள்ளியாக 87 இருந்தது. அரசாங்கத் துறை ஊழல் குறித்து, சிபிஐ வல்லுநர்களும் வணிகர்களும் 180 நாடுகள், பிரதேசங்களுக்கு 0 முதல் 100 புள்ளிகள் வரை வழங்கினர்.\n\n2023ஆம் ஆண்டின் தரவரிசையில் 90 புள்ளிகளுடன் டென்மார்க் முதலிடத்தில் உள்ளது. தொடர்ந்து ஆறாவது ஆண்டாக முதல் இடத்தை அந்நாடு தக்கவைத்துக் கொண்டுள்ளது. ஃபின்லாந்து 87, நியூசிலாந்து 85, நார்வே 84 புள்ளிகளைப் பெற்றுள்ளன.\n\nஜனவரி 30ஆம் தேதி அறிக்கையை வெளியிட்ட டிரான்ஸ்பேரன்சி இன்டர்நேஷனல், 2023ல், மூன்றில் இரு நாடுகள் 50க்கும் குறைவான புள்ளிகளைப் பெற்றதாக குறிப்பிட்டது.\n\nஊழலைக் குற்றமாக்குவதும், உலகெங்கிலும் சிறப்பு ஊழல் எதிர்ப்பு அமைப்புகளை நிறுவுவதிலும் முன்னேற்றம் இருந்தபோதிலும், 28 நாடுகளில் மட்டுமே ஊழல் குறியீடு மேம்பட்டுள்ளது. 34 நாடுகள், பிரதேசங்களில் மோசமடைந்துள்ளன என்று அந்த அமைப்பு குறிப்பிட்டது.\n\nகடந்த 2023ல் அதிக மதிப்பெண் பெற்ற பகுதியாக மேற்கு ஐரோப்பாவும் ஐரோப்பிய ஒன்றியமும் உள்ளன. எனினும் கடந்த பத்தாண்டுகளில் அதன் சராசரி மதிப்பெண் 100க்கு 65 ஆகக் குறைந்துள்ளதாக அறிக்கை குறிப்பிட்டது.\n\nஇப்பகுதியில் மதிப்பிடப்பட்ட 31 நாடுகளில், ஆறு மட்டுமே மேம்பட்ட மதிப்பெண்களைக் கொண்டிருந்தன, எட்டு நாடுகள் சரிவைக் காட்டின. ஆசிய பசிபிக் வட்டாரத்தின் முதல் ஐந்து வட்டாரங்களாக நியூசிலாந்து, சிங்கப்பூர் ஆஸ்திரேலியா (75), ஹாங்காங் (75), ஜப்பான் (73) ஆகியவை வந்துள்ளன.\n\nஜூலை 11ஆம் தேதி கைது செய்யப்பட்ட 61 வயது முன்னாள் போக்குவரத்து அமைச்சர் எஸ். ஈஸ்வரன் சம்பந்தப்பட்ட வழக்கு உட்பட 2023ல் சிங்கப்பூர் பல ஊழல் வழக்கு விசாரணையைக் கண்டது.\n\nஈஸ்வரனின் வழக்கில் ஏற்படும் எந்தவொரு தாக்கமும் சற்று நீண்ட காலத்தில் கருத்தில் கொள்ளப்படும் என்று டிரான்ஸ்பேரன்சி இன்டர்நேஷனலின் ஆசிய வட்டார ஒருங்கிணைப்பாளர் திருவாட்டி யுரான்ட்செட்ஸெக் உல்ஸிகூ கூறினார்.\n\nஅதிக மதிப்பெண்களைக் கொண்ட நாடுகளில் ஒன்றாக சிங்கப்பூர் இருப்பதைக் குறிப்பிட்ட திருவாட்டி யுரான்ட்செட்செக், “அதிக மதிப்பெண்களைக் கொண்ட ஒரு நாடு ஊழல் இல்லாத நாடாக இருக்க வேண்டும் என்பது அவசியமில்லை,” என்றார்.\n\n85வது இடத்தில் இந்தியா, 76வது இடத்தில் சீனா\n\nஇந்தப் பட்டியலில் கடந்த ஆண்டு 85வது இடத்தில் இருந்த இந்தியா இந்த ஆண்டு 93வது இடத்திற்கு பின்தங்கியுள்ளது. கடந்த ஆண்டு 40 மதிப்பெண்கள் பெற்றிருந்த நிலையில், இந்த ஆண்டு 39 மதிப்பெண்கள் பெற்றுள்ளது. இதேபோல் கஜகஸ்தான், லெசோத்தோ, மாலத்தீவு ஆகிய நாடுகளும் 39 மதிப்பெண்களுடன் இந்தியாவுடன் 93வது இடத்தை பகிர்ந்துகொண்டுள்ளன.\n\nநிர்வாக வெளிப்படைத்தன்மை, லஞ்சம், ஊழல், முறைகேடுகள் போன்றவற்றை காரணிகளாக கொண்டு ஆய்வு மேற்கொள்ளப்படுகிறது.\n\nஇந்தியாவின் அண்டை நாடான பாகிஸ்தான் இந்தப் பட்டியலில் 133வது இடத்தையும், இலங்கை 115வது இடத்தையும் சீனா 76வது இடத்தையும் பிடித்துள்ளன. வெறும் 11 மதிப்பெண்களுடன் சோமாலியா நாடு கடைசி இடத்தில் உள்ளது.\n\nகுறிப்புச் சொற்கள்\n\nஊழல்\n\nலஞ்சம்\n\nதொடர்புடைய செய்திகள்\n\nமின்னிலக்கப் போட்டித்தன்மையில் உலகளவில் சிங்கப்பூருக்கு 3வது இடம்\n\n01 Dec 2023\n\n-\n\n4:32 PM\n\nசாங்கி உலகின் 5வது சுறுசுறுப்பான விமானநிலையம்; சிங்கப்பூர்-கோலாலம்பூர் ஆகச் சிறந்த வழித்தடம்\n\n22 Dec 2023\n\n-\n\n7:42 PM\n\nஆகச் செல்வாக்குமிக்க சிங்கப்பூர் கடப்பிதழ்\n\n11 Jan 2024\n\n-\n\n6:30 PM\n\nஆங்கிலத் தேர்ச்சி: முதல் மூன்று நாடுகளில் சிங்கப்பூர்\n\n16 Dec 2023\n\n-\n\n7:01 PM\n\nவேலை-வாழ்க்கை சமநிலை ஆய்வு:  மகிழ்ச்சியில்லாத பணக்கார சிங்கப்பூரர்கள்\n\n02 Nov 2023\n\n-\n\n8:37 PM\n\nஆசிய பல்கலைக்கழக தரவரிசை: தேசிய பல்கலைக்கழகம் 3ஆம் இடம்\n\n08 Nov 2023\n\n-\n\n8:41 PM", "images": [{"image_url": "https://cassette.sphdigital.com.sg/image/tamilmurasu/58b44f7fbbedd35bde17d5453960178c3905df0567092505290ff7834ba5f5dc?w=825", "alt_text": "72ce6b1b-ee28-490e-9644-2445046374f9", "caption": "2023ஆம் ஆண்டின் ஊழல் தரவரிசைக் குறியீட்டில் சிங்கப்பூர், . 2022ல் பெற்ற அதே புள்ளிகளான 100க்கு 83 புள்ளிகளைப் பெற்றது. - ஸ்ட்ரெய்ட்ஸ் டைம்ஸ் கோப்புப் படம்"}, {"image_url": "https://cassette.sphdigital.com.sg/image/tamilmurasu/fec14f6581a2d1a83935ce7d4e532ed05f6a040e57fbe4ee1e1aaa83489ed9ed?w=235", "alt_text": "முதல் இடத்தில் அமெரிக்காவும் இரண்டாம் இடத்தில் நெதர்லாந்தும் வந்தன.", "caption": null}, {"image_url": "https://cassette.sphdigital.com.sg/image/tamilmurasu/b020b95216b3018c62fc216f1b23be517ba62a7e922b96ae2f64574dbbb8b517?w=235", "alt_text": "சாங்கி விமான நிலையம்.", "caption": null}, {"image_url": "https://cassette.sphdigital.com.sg/image/tamilmurasu/665a6a5a23c6b7510489fb6b12c41735ce1e47526a9d19eb86e935c81552e643?w=235", "alt_text": "சிங்கப்பூர் கடப்பிதழ் உலகில் ஆகச் செல்வாக்குமிக்க கடப்பிதழ் என்ற நிலையை தக்கவைத்துக் கொண்டுள்ளது. ", "caption": null}, {"image_url": "https://cassette.sphdigital.com.sg/image/tamilmurasu/5fdf4108bd3074e927e50d39570a2ecbe251315f735e2ca0cc0e525c6f3ed54c?w=235", "alt_text": "ஆங்கிலத் தேர்ச்சியைப் பொறுத்தவரை நெதர்லாந்து, சிங்கப்பூர், ஆஸ்திரியா முதல் மூன்று இடங்களில் வந்தன.", "caption": null}, {"image_url": "https://cassette.sphdigital.com.sg/image/tamilmurasu/9f6a0fa4105fc34138e416ea96de54ff30d3d719cc15bbbf1f61a80678aeaef7?w=235", "alt_text": "$1மில்லியனுக்கும் மேற்பட்ட முதலீடு செய்யக்கூடிய செல்வத்தைக் கொண்ட சிங்கப்பூரர்களில் 30 விழுக்காட்டினர் மட்டுமே வேலை வாழ்க்கை சமநிலையில் மகிழ்ச்சியாக இருப்பதாக அறியப்பட்டுள்ளது. ", "caption": null}, {"image_url": "https://cassette.sphdigital.com.sg/image/tamilmurasu/354c05cfd6b6a477126ca610e2696fd650ffe31e12ee2522462f47ec2df99a8b?w=235", "alt_text": "சிங்கப்பூர் தேசிய பல்கலைக்கழகம் மூன்றாம் இடத்தையும் .\nநன்யாங் தொழில்நுட்பப் பல்கலைக்கழகம் நான்காம் இடத்தையும் பிடித்துள்ளன.", "caption": null}]}
{"article_url": "https://tamilmurasu.com.sg/singapore/story20240130-145223", "site_title": "பூஞ்சை பிரச்சினை அதிகரிப்பு", "publish_date": "2024-01-30", "content": "பூஞ்சை பிரச்சினை அதிகரிப்பு\n\n30 Jan 2024 - 5:23 pm\n\n3\n\nmins read\n\nசிங்கப்பூரின் 82% சராசரி ஈரப்பதம், பூஞ்சை செழித்து வளர உகந்த சூழலை உருவாக்குகிறது. -\n\nபடம்: மவுல்ட் மெடிக்\n\nஇந்த மழைக்காலத்தில் வீடுகளில் பூஞ்சைப் பிரச்சினை அதிகரித்துள்ளது. அடிக்கடி கடுமையான மழை பெய்ததால், ஈரப்பதம் அதிகரித்து பூஞ்சை பிடிக்கத் தொடங்கியுள்ளது.\n\nகடந்த 2023 டிசம்பர் மாதத் தொடக்கத்திலிருந்து பூஞ்சை பிரச்சினை குறித்து தங்களை அணுகுவோர் எண்ணிக்கை அதிகரித்துள்ளதாக பூஞ்சை அகற்றும் மூன்று  நிறுவனங்கள்  ஸ்ட்ரெய்ட்ஸ் டைம்சிடம் கூறின.\n\nடிசம்பர் மாத முதல் வாரத்துடன் ஒப்பிடும்போது, ஜனவரி மாதத்தின் இரண்டாவது வாரத்தில் ஈகோசென்ஸ் நிறுவனத்திடம் விசாரிப்போர் எண்ணிக்கை 40 விழுக்காடு அதிகரித்துள்ளதாக அதன் இயக்குநர் தாமஸ் லூ, 38,  தெரிவித்தார்.\n\nமோல்ட்கோ நிறுவனத்தில் டிசம்பர் மாத தொடக்கத்துடன் ஒப்பிடும்போது ஏறக்குறைய 47 விழுக்காடு உயர்ந்துள்ளதாக அதன் விற்பனை மேலாளரும் பூஞ்சை பரிசோதனையாளருமான 56 வயது ஆண்ட்ரூ மேன்டல் கூறினார்.\n\nடிசம்பர் மாத தொடக்கத்துடன் ஒப்பிடும்போது சேவை குறித்த விசாரணை   10 மடங்கு கூடியுள்ளதாக மோல்ட் மெடிக்கின் உரிமையாளரான 39 வயதான திரு ஜேம்ஸ் சுவா கூறினார்.  2023 நவம்பரில் 35 ஆக இருந்த சம்பவங்களின் எண்ணிக்கை ஜனவரியில் 97 ஆக அதிகரித்துள்ளது என்றார் அவர்.\n\nமழை இல்லாது இருந்தாலும், சிங்கப்பூர்  பூஞ்சை வளர்ச்சிக்கு ஏற்ற நிலைமைகளைக் கொண்டுள்ளது.\n\nபூஞ்சை வளர 60 விழுக்காட்டிற்கும் மேலான ஒப்பு ஈரப்பதம் தேவை என்று திரு சுவா கூறினார். சிங்கப்பூரின் சராசரி 82 விழுக்காடு ஒப்பு ஈரப்பதம் பூஞ்சை செழித்து வளர உகந்ததாக உள்ளது.\n\nநீண்ட காலம் மழை  பெய்யும்போது ஒப்பு ஈரப்பதம் 100 விழுக்காடாகிறது. அதாவது காற்று முழுமையாக ஈரப்பதத்தைக் கொண்டிருக்கிறது.\n\nசம்பவங்களின் தீவிரமும் அதிகரித்துள்ளது. குளியலறை கூரைகளில் மட்டுமே இருந் பூஞ்சை  இப்போது படுக்கையறைகள், வரவேற்பறை, நடைபாதை வரை விரிவடைந்துள்ளது என்று திரு மேன்டல் கூறினார்.\n\n“பூஞ்சை ஒவ்வொரு 12 முதல் 24 மணி நேரத்திற்குள், தன்னைப் போன்ற இன்னொரு அணுவை உருவாக்கும். பெரிய பூஞ்சைகளை வீடுகளிலும் பணியிடங்களிலும் பார்க்கிறோம்,” என்று திரு அவர் கூறினார்.\n\nபூஞ்சையினால் பெரும்பாலானோருக்கு பாதிப்பில்லாத ஒவ்வாமை ஏற்படுகிறது.\n\nஆனால், அது தோல் அரிப்பு, மூக்கடைப்பு, சளி, ஆஸ்துமா நோய் போன்ற ஒவ்வாமை பிரச்சினைகளைத் தூண்டக்கூடும் என்று நன்யாங் தொழில்நுட்பப் பல்கலைக்கழக உயிரியல் அறிவியல் பள்ளியைச் சேர்ந்த உதவிப் பேராசிரியர் டாக்டர் லோ ஜியா டோங், 35, கூறினார்.\n\nகுழந்தைகளும் வயதானவர்களும் பூஞ்சையினால் அதிகம் பாதிக்கப்படுகின்றனர்.\n\nகுழந்தைகளின் நோயெதிர்ப்பு ஆற்றல் வளர்ச்சியடையாமல் இருப்பதால், பூஞ்சையினால் அவர்களுக்கு ஒவ்வாமை ஏற்படும் சாத்தியம் அதிகமாகிறது.\n\nவயதானவர்கள் மிகவும் மோசமான ஆஸ்துமா பாதிப்பு போன்ற கடுமையான பாதிப்புகளுக்கு ஆளாகிறார்கள் என்று டாக்டர் லோ கூறினார்.\n\nமழையினால் பூஞ்சைப் பிரச்சினை அதிகரித்திருப்பதாக வல்லுநர்கள் கூறினர்.\n\n\nபடம்: மவுல்ட் மெடிக் -\n\nபூஞ்சையைத் தவிர்க்க\n\nஈரப்பதத்தை அகற்றும் கருவியை தினமும் இயக்க வேண்டும் என்று திரு மேன்டல் கூறினார்.\n\nஒவ்வொரு நாளும் மூடப்பட்ட அறையில் ஒரு மணி நேரம் அல்லது இரண்டு மணி நேரம் மின்சார ஈரப்பதம் அகற்றும் கருவிகளை இயக்க வேண்டும் என்றார் அவர்.\n\nசூரிய ஒளி பட விடுவது பூஞ்சையை அகற்றும் மற்றொரு வழி. புறஊதாக் கதிர்கள், பூஞ்சை போன்ற காற்றில் பரவும் நோய்க்கிருமிகளை அகற்ற முடியும் என்று திரு லூ கூறினார்.\n\nவீடுகளை, குறிப்பாக குளியலறை, சமையலறை போன்ற பகுதிகளை காற்றோட்டமாக வைத்திருக்க வேண்டும். காற்றோட்டம் பூஞ்சைகளைத் தடுக்க உதவும்.\n\nவெளியில் செல்லும்போது காற்றாடியைச் சுற்ற விட்டுச் செல்லலாம். அசையாத காற்றில் பூஞ்சை வளரும்.\n\nஅலமாரிகளில் ஈரப்பதத்தை உறிஞ்சும் பொருள்களை வைக்கும் படியும் சுத்தம் செய்யும் போது பூஞ்சை அகற்றும் பொருள்களால் மர அறைகலன் துடைக்கும்படியும் திரு மேண்டல் அறிவுறுத்தினார்.\n\nபூஞ்சையை அகற்ற வெள்ளை வினிகர் பிரபலமானது. எனினும், மிகவும் குறைவாக இருக்கும் அசிடிக் அமில அளவைக் கொண்ட வினிகர் பயனற்றது, குறிப்பாக அது தண்ணீருடன் நீர்த்துப் போகும்போது என்று திரு மேன்டல் குறிப்பிட்டார்.\n\nபூஞ்சை அதிகமாகவோ அல்லது கூரைகள் போன்ற பகுதிகளை அடைவதற்கு கடினமானதாகவோ இருக்கும் நிலையில், பூஞ்சை அகற்றும் நிபுணர்களின் ஆலோசனை பெறுமாறு திரு சுவா கூறினார்.\n\nபூஞ்சையை அகற்ற வல்லுநர்கள் வெவ்வேறு முறைகளைப் பயன்படுத்துகின்றனர்.\n\nகுறிப்புச் சொற்கள்\n\nபூஞ்சை\n\nபூஞ்சணம்\n\nஈரப்பதம்\n\nசிங்கப்பூர்\n\nமழை\n\nபாதிப்பு\n\nதொடர்புடைய செய்திகள்\n\nசிங்கப்பூர் சென்ற ஆண்டு $12.7 பி. மதிப்பிலான முதலீடுகளை ஈர்த்தது\n\n30 Jan 2024\n\n-\n\n4:13 PM\n\nசென்ற ஆண்டு 12,000க்கு மேற்பட்ட சட்டவிரோத சுகாதாரப் பொருள்களுக்கு தடை; 1.12 மி. பொருள்கள் பறிமுதல்\n\n30 Jan 2024\n\n-\n\n4:48 PM\n\nசிங்கப்பூரில் தழைக்கும் பாரம்பரியக் கலைகள்\n\n01 Feb 2024\n\n-\n\n5:00 AM", "images": [{"image_url": "https://cassette.sphdigital.com.sg/image/tamilmurasu/e3d6b30711181f84b578614f64b6bc1c96223a613406c55e5e4505f62dc7fe6b?w=825", "alt_text": "0323dccf-2da4-4eb8-8706-c379ce94f803", "caption": "சிங்கப்பூரின் 82% சராசரி ஈரப்பதம், பூஞ்சை செழித்து வளர உகந்த சூழலை உருவாக்குகிறது. - படம்: மவுல்ட் மெடிக்"}, {"image_url": "https://cassette.sphdigital.com.sg/image/tamilmurasu/ace09d568062d07ce755a1ea85d43a57517dc97e3d3c63e7c50c8e1c7135775a?w=825", "alt_text": "மழையினால் பூஞ்சைப் பிரச்சினை அதிகரித்திருப்பதாக வல்லுநர்கள் கூறினர்.\n\n\nபடம்: மவுல்ட் மெடிக்", "caption": "மழையினால் பூஞ்சைப் பிரச்சினை அதிகரித்திருப்பதாக வல்லுநர்கள் கூறினர்.\n\n\nபடம்: மவுல்ட் மெடிக் -"}, {"image_url": "https://cassette.sphdigital.com.sg/image/tamilmurasu/4b1f13410805df8c8feb2dfdcb8a62e523289358ed0ed600b023066ed80a47ed?w=235", "alt_text": "பொருளியல் வளர்ச்சிக் கழகத்தின் இலக்குக்கு ஏற்ப, சென்ற ஆண்டு ஒட்டுமொத்த வர்த்தகச் செலவினம் $8.9 பில்லியனாகப் பதிவானது.", "caption": null}, {"image_url": "https://cassette.sphdigital.com.sg/image/tamilmurasu/17d3da708f7268d5c485145363819980a239be7cd936e0431286429d4c26e404?w=235", "alt_text": "சுகாதார அறிவியல் ஆணையம் இணைய விற்பனைத் தளங்களில் விற்பதற்குத் தடை விதித்த பொருள்களில் சில.", "caption": null}, {"image_url": "https://cassette.sphdigital.com.sg/image/tamilmurasu/7da671d7ecb7240afba887ad8b29e2cf074a28339733f9d4fd6c8cf482aea4ea?w=235", "alt_text": "பாரம்பரியக் கலைகள் கற்கும் சிங்கப்பூர் இளையர்கள்.", "caption": null}]}
{"article_url": "https://tamilmurasu.com.sg/world/story20240130-145222", "site_title": "மலேசியாவின் 16வது மாமன்னருக்குக் கோலாகலப் பிரியாவிடை", "publish_date": "2024-01-30", "content": "மலேசியாவின் 16வது மாமன்னருக்குக் கோலாகலப் பிரியாவிடை\n\n30 Jan 2024 - 5:19 pm\n\n2\n\nmins read\n\nமலேசியத் தலைநகர் கோலாலம்பூரில் உள்ள நாடாளுமன்ற சதுக்கத்திலிருந்து மாமன்னர் அப்துல்லா அகமது ஷாவும் அரசியார் அசிஸா அமினா மைமுனா இஸ்கந்தரியாவும் காரில் புறப்பட்டுச் சென்றனர். வழி நெடுகிலும் மலேசியர்கள் பலர் தங்கள் நாட்டுக் கொடியை அசைத்து ஆரவாரம் செய்தனர். -\n\nபடம்: மலாய் மெய்ல் நாளிதழ்\n\nநரேந்திரன் பிள்ளை\n\n>\n\nகோலாலமபூர்:\n\nமலேசிய மாமன்னர் அப்துல்லா அகமது ஷாவுக்கும் அரசியார் அசிஸா அமினா மைமுனா இஸ்கந்தரியாவுக்கும் ஜனவரி 30ஆம் தேதி காலை தலைநகர் கோலாலம்பூரில் உள்ள நாடாளுமன்ற சதுக்கத்தில் பிரியாவிடை விழா நடத்தப்பட்டது.\n\nமாமன்னர் அப்துல்லா அகமது ஷாவின் ஆட்சிக்காலம் ஜனவரி 30ஆம் தேதியுடன் நிறைவடைகிறது.\n\nஜனவரி 31ஆம் தேதியன்று ஜோகூர் மன்னர் இப்ராகிம் இஸ்கந்தர் மாமன்னராக முடிசூட்டப்படுகிறார்.\n\nமுன்னதாக இசைக் கருவிகள் முழங்க, மாமன்னர் அப்துல்லா அகமது ஷாவும் அவரது துணைவியாரும் நாடாளுமன்ற சதுக்கத்தை அடைந்தனர்.\n\nஅங்கு அவர்களை மலேசியப் பிரதமர் அன்வார் இப்ராகிமும் அவரது மனைவி டாக்டர் வான் அசிஸா வான் இஸ்மாயிலும் வரவேற்றனர்.\n\nஅவர்களுடன் துணைப் பிரதமர்களான டாக்டர் அகமது ஸாஹிட் ஹமிடி, திரு ஃபடில்லா யூசோஃப் ஆகியோரும் அவர்களது மனைவிமார்களும்  இருந்தனர்.\n\nபிரியாவிடை விழாவில் மாமன்னர் அப்துல்லா அகமது ஷாவும் அவரது துணைவியாரும் கௌரவிக்கப்பட்டனர்.\n\nஅவர்கள் இருவருக்கும் அரச மரியாதை செலுத்தப்பட்டதுடன்  21 பீரங்கிக் குண்டுகள் முழங்கின.\n\nவிழா நிறைவுபெற்றதை அடுத்து, அமைச்சர்கள், நாடாளுமன்ற உறுப்பினர்கள் அரசாங்கத்துறை தலைவர்கள், வெளிநாட்டு தூதர்கள் ஆகியோரிடமிருந்து மாமன்னர் அப்துல்லா அகமது ஷாவும் அவரது மனைவியும் விடைபெற்றுக்கொண்டு காரில் அங்கிருந்து புறப்பட்டுச் சென்றனர்.\n\nஅங்கிருந்து அவர்கள் கோலாலம்பூர் அனைத்துலக விமான நிலையத்தில் உள்ள புங்கா ராயா வளாகத்துக்குச் சென்றனர்.\n\nவழிநெடுகிலும் மலேசியர்கள் பலர் மலேசியக் கொடியை அசைத்து, ஆரவாரம் செய்தனர். அரசாங்க ஊழியர்கள், தனியார் துறை ஊழியர்கள் என 3,000க்கும் மேற்பட்டோர் மாமன்னருக்கும் அவரது துணைவியாருக்கும் பிரியாவிடை அளித்தனர்.\n\nகுறிப்புச் சொற்கள்\n\nமலேசியா\n\nதொடர்புடைய செய்திகள்\n\nமலேசிய மாமன்னர்: அரசியல் நிலைத்தன்மை மிகவும் முக்கியம்\n\n29 Jan 2024\n\n-\n\n5:09 PM", "images": [{"image_url": "https://cassette.sphdigital.com.sg/image/tamilmurasu/ad485bd0029d1bd44456ba84140ed0bd5092bb4c0ace368f925a2129791d6465?w=825", "alt_text": "9352b7c5-551e-4cb5-9c8e-6a1eade20e79", "caption": "மலேசியத் தலைநகர் கோலாலம்பூரில் உள்ள நாடாளுமன்ற சதுக்கத்திலிருந்து மாமன்னர் அப்துல்லா அகமது ஷாவும் அரசியார் அசிஸா அமினா மைமுனா இஸ்கந்தரியாவும் காரில் புறப்பட்டுச் சென்றனர். வழி நெடுகிலும் மலேசியர்கள் பலர் தங்கள் நாட்டுக் கொடியை அசைத்து ஆரவாரம் செய்தனர். - படம்: மலாய் மெய்ல் நாளிதழ்"}, {"image_url": "https://cassette.sphdigital.com.sg/image/tamilmurasu/6f269bccdbcde1685de9e94666084a55124b4e66caff9061beff379ab209b790", "alt_text": "author", "caption": null}, {"image_url": "https://cassette.sphdigital.com.sg/image/tamilmurasu/3132522f16db71f29e762cb68542fa753ab3736546bfc59e0353135462235273?w=235", "alt_text": "மலேசிய மாமன்னர் அப்துல்லா அகமது ஷா.", "caption": null}]}
{"article_url": "https://tamilmurasu.com.sg/world/125kg-aerial-bomb-found-kelantan-airport-construction-site", "site_title": "விமான நிலையக் கட்டுமானத் தளத்தில் வெடிகுண்டு கண்டெடுப்பு", "publish_date": "2024-01-30", "content": "விமான நிலையக் கட்டுமானத் தளத்தில் வெடிகுண்டு கண்டெடுப்பு\n\n30 Jan 2024 - 5:05 pm\n\n1\n\nmins read\n\nகிளந்தானின் சுல்தான் இஸ்மாயில் பெத்ரே விமான நிலையக் கட்டுமானப் பகுதியில் கண்டெடுக்கப்பட்ட வெடிகுண்டு. -\n\nபடங்கள்: மலேசியக் காவல்துறை\n\nகோத்தா பாரு:\n\nகோத்தா பாரு: மலேசியாவின் கிளந்தான் மாநிலம், பெங்கலன் சேப்பாவில் சுல்தான் இஸ்மாயில் பெத்ரே விமான நிலையம் கட்டப்பட்டு வருகிறது.\n\nஇந்நிலையில், அந்தக் கட்டுமானப் பகுதியில் திங்கட்கிழமை (ஜனவரி 29) காலையில் ஊழியர்கள் வடிகால் தோண்டும் பணியில் ஈடுபட்டிருந்தனர். அப்போது, 9.40 மணியளவில் 125 கிலோ எடைகொண்ட வெடிகுண்டை அவர்கள் கண்டுபிடித்ததாக கோத்தா பாரு காவல்துறைத் தலைவர் ரோஸ்டி தௌட் தெரிவித்தார்.\n\nஅது தொடர்பில் காலை 9.50 மணியளவில் தங்களுக்குத் தகவல் கிடைத்ததாக அவர் கூறினார்.\n\nஅதனைத் தொடர்ந்து, வெடிகுண்டுச் செயலிழப்புப் பிரிவினர் அவ்விடத்திற்கு அனுப்பப்பட்டனர். கட்டுமானத் தளத்தில் கண்டெடுக்கப்பட்ட பொருள் வெடிகுண்டுதான் என்பதை அவர்கள் உறுதிசெய்தனர். அதன் நீளம் 98 சென்டிமீட்டர் என்றும் எடை 125 கிலோ என்றும் அவர்கள் தெரிவித்தனர்.\n\nபின்னர் அந்த வெடிகுண்டு பாதுகாப்பான இடத்திற்கு எடுத்துச் செல்லப்பட்டு, பிற்பகல் 3.20 மணியளவில் வெடிப்பின்மூலம் செயலிழக்கச் செய்யப்பட்டது.\n\nஅப்போது, விரும்பத்தகாத நிகழ்வு எதுவும் இடம்பெறவில்லை என்று திரு தௌட் சொன்னார்.\n\nகிளந்தான் விமான நிலையக் கட்டுமானப் பணிகள் இவ்வாண்டு செப்டம்பரில் நிறைவுறும் என எதிர்பார்க்கப்படுகிறது.\n\nகுறிப்புச் சொற்கள்\n\nவெடிகுண்டு\n\nவிமான நிலையம்\n\nகிளந்தான்\n\nதொடர்புடைய செய்திகள்\n\nவெடிகுண்டு தகர்க்கப்பட்ட இடம்: அருகிலுள்ள கட்டடங்கள் பாதுகாப்பாக உள்ளன\n\n27 Sep 2023\n\n-\n\n1:28 PM\n\nஅப்பர் புக்கிட் தீமாவில் கண்டெடுக்கப்பட்ட வெடிகுண்டில் 47 கிலோ வெடிபொருள்கள் இருக்கலாம்\n\n26 Sep 2023\n\n-\n\n12:15 PM", "images": [{"image_url": "https://cassette.sphdigital.com.sg/image/tamilmurasu/4524309f1d9404b81fee83cf456e1f5a448569f9e97c14e38006e9b36ff86f9b?w=825", "alt_text": "c4ce9053-2a52-4237-8d92-b9261966a3dd", "caption": "கிளந்தானின் சுல்தான் இஸ்மாயில் பெத்ரே விமான நிலையக் கட்டுமானப் பகுதியில் கண்டெடுக்கப்பட்ட வெடிகுண்டு. - படங்கள்: மலேசியக் காவல்துறை"}, {"image_url": "https://cassette.sphdigital.com.sg/image/tamilmurasu/6d187cf2e061027d96f7913a5a53c33cdfa0ee8211c183f25e45ee196b8bc185?w=235", "alt_text": "அப்பர் புக்கிட் தீமாவில் 100 கிலோகிராம் எடையுடைய இரண்டாம் உலகப் போர்க்கால வெடிகுண்டு செவ்வாய்க்கிழமை பிற்பகல் வெற்றிகரமாகத் தகர்க்கப்பட்டது.", "caption": null}, {"image_url": "https://cassette.sphdigital.com.sg/image/tamilmurasu/e9d4a499a79efb240555538e05f0b56bd6a400ab889d0dd493971963708051cc?w=235", "alt_text": "இரண்டாம் உலகப் போர்க்கால வெடிகுண்டை அப்புறப்படுத்தும் பணிக்கு செவ்வாய்க்கிழமை சிங்கப்பூர் ஆயுதப் படை நிபுணர்கள் தயாராகின்றனர்.", "caption": null}]}
{"article_url": "https://tamilmurasu.com.sg/world/hamas-says-it-wants-complete-and-comprehensive-ceasefire-gaza", "site_title": "முழுமையான, விரிவான சண்டைநிறுத்தம் வேண்டும்: ஹமாஸ்", "publish_date": "2024-01-30", "content": "முழுமையான, விரிவான சண்டைநிறுத்தம் வேண்டும்: ஹமாஸ்\n\n30 Jan 2024 - 5:04 pm\n\n1\n\nmins read\n\nகாஸாவில் இஸ்‌ரேல் ராணுவம் நடத்திய தாக்குதல்களில் குறைந்தது 26,637 பேர் கொல்லப்பட்டனர்.  -\n\nபடம்: ஏஎஃப்பி\n\nகாஸா:\n\nபாலஸ்தீனப் போராளிக் குழுவான ஹமாஸ், காஸாவில் முழுமையான, விரிவான சண்டைநிறுத்தம் வேண்டும் என்று கேட்டுக்கொண்டுள்ளதாக ஹமாஸ் மூத்த அதிகாரி ஒருவர் கூறியிருக்கிறார்.\n\nதற்காலிகச் சண்டைநிறுத்தத்திற்கான கட்டமைப்பு முன்மொழியப்படுவதாக கத்தார் கூறியதை அடுத்து ஹமாசின் கருத்து வந்துள்ளது.\n\n“நாங்கள் முழுமையான, விரிவான சண்டைநிறுத்தத்தைப் பற்றிப் பேசுகிறோம். தற்காலிகச் சண்டைநிறுத்தத்தைப் பற்றி அல்ல,” என்று தாஹிர் அல்-நுனு, ஏஎஃப்பி செய்தி நிறுவனத்திடம் கூறினார்.\n\nசண்டை நிறுத்தப்பட்டதும் பிணைக்கைதி விடுவிப்பு உள்ளிட்ட மற்ற விவரங்கள் பற்றி கலந்துபேசப்படலாம் என்றும் அவர் சொன்னார்.\n\nகடந்த அக்டோபர் 7ஆம் தேதி போர் தொடங்கியதிலிருந்து எகிப்துடனும் அமெரிக்காவுடனும் கத்தார் சமரச முயற்சிகளை வழிநடத்தி வருகிறது.\n\nஇந்நிலையில், அமெரிக்க மத்தியப் புலனாய்வு அமைப்பின் தலைவர் பில் பர்ன்சுடனும், முன்னணி இஸ்ரேலிய, எகிப்திய பாதுகாப்புத் துறை அதிகாரிகளுடனும் பாரிசில் நடந்த கூட்டங்களில், கட்டங்கட்டமாக நடைமுறைப்படுத்தப்படும் சண்டைநிறுத்தத்திற்கான கட்டமைப்பு பரிந்துரைக்கப்பட்டதாக கத்தார் பிரதமர் ஷேக் முகம்மது அப்துல்ரஹ்மான் அல் தானி கூறினார்.\n\nஇந்தப் பரிந்துரை குறித்து ஹமாசிடம் தெரிவித்து, அவர்களை ஆக்ககரமான முறையில் ஈடுபடுத்த எதிர்பார்த்ததாகவும் அவர் சொன்னார்.\n\nஇருப்பினும் ஹமாஸ், கத்தாரிடமிருந்து அந்தப் பரிந்துரை குறித்து தகவல் பெற்றதா என்பது தெளிவாகத் தெரியவில்லை.\n\nகுறிப்புச் சொற்கள்\n\nஹமாஸ்\n\nதொடர்புடைய செய்திகள்\n\nபாலஸ்தீன அகதிகளுக்கு நிதியுதவியை நிறுத்திய நாடுகள்; ஐநா அதிர்ச்சி\n\n28 Jan 2024\n\n-\n\n12:03 PM", "images": [{"image_url": "https://cassette.sphdigital.com.sg/image/tamilmurasu/3495a37fa051cc108509b980d4321038ed450246f6745facf382f89650207dd4?w=825", "alt_text": "888d6c2b-94d6-477e-b8c6-ac5f134f8d21", "caption": "காஸாவில் இஸ்‌ரேல் ராணுவம் நடத்திய தாக்குதல்களில் குறைந்தது 26,637 பேர் கொல்லப்பட்டனர்.  - படம்: ஏஎஃப்பி"}, {"image_url": "https://cassette.sphdigital.com.sg/image/tamilmurasu/2bfbb638eea0b8d47bc239afb72d32f4e32e734653668dc6423a858476a9b7fc?w=235", "alt_text": "கடந்த நவம்பரில் தற்காலிக சண்டை  நிறுத்தத்தின்போது எகிப்திலிருந்து நிவாரணப் பொருள்களை காஸாவிற்குக் கொண்டுசென்ற லாரி.", "caption": null}]}
{"article_url": "https://tamilmurasu.com.sg/world/story20240130-145219", "site_title": "ஜோர்தானியத் தாக்குதல் தொடர்பில் ஈரான் மீது போர் தொடுக்கப்படமாட்டாது: அமெரிக்கா", "publish_date": "2024-01-30", "content": "ஜோர்தானியத் தாக்குதல் தொடர்பில் ஈரான் மீது போர் தொடுக்கப்படமாட்டாது: அமெரிக்கா\n\n30 Jan 2024 - 4:57 pm\n\n2\n\nmins read\n\nஜனவரி 28ஆம் தேதி ஜோர்தானில் உள்ள அமெரிக்கப் படையினர் மீது நடத்தப்பட்ட  கடுமையான தாக்குதலில் அமெரிக்க வீரர்கள் மூவர் கொல்லப்பட்டனர். மேலும் 40 பேர் காயமடைந்தனர். -\n\nபடம்: ஏஎஃப்பி\n\nவாஷிங்டன்:\n\nஅமெரிக்கா அதன் துருப்பினரைப் பாதுகாக்க, தேவையான அனைத்து நடவடிக்கைகளையும் மேற்கொள்ளும் என்று, ஜனவரி 29ஆம் தேதி, அமெரிக்கத் தற்காப்பு அமைச்சர் லாயிட் ஆஸ்டின் கூறியுள்ளார்.\n\nஈரானிய ஆதரவுடன் செயல்படும் போராளிகள், ஜனவரி 28ஆம் தேதி ஜோர்தானில் உள்ள அமெரிக்க முகாம் மீது நடத்திய தாக்குதலில் அமெரிக்க வீரர்கள் மூவர் கொல்லப்பட்டனர். மேலும் 40 பேர் காயமடைந்தனர்.\n\nஇந்தத் தாக்குதலின் தொடர்பில் ஈரான் மீது போர் தொடுக்கப்போவதில்லை என்று அதிபர் ஜோ பைடனின் நிர்வாகம் கூறியுள்ள வேளையில் அமைச்சர் ஆஸ்டினின் கருத்து வெளியானது.\n\n“நானோ, அதிபர் பைடனோ அமெரிக்கப் படையினர் தாக்கப்படுவதைச் சகித்துக்கொள்ள மாட்டோம். அமெரிக்காவையும் நமது படையினரையும் பாதுகாக்கத் தேவையான அனைத்து நடவடிக்கைகளையும் மேற்கொள்வோம்,” என்று அவர் கூறினார்.\n\nஅமெரிக்க வெளியுறவு அமைச்சர் ஆண்டனி பிளிங்கன், “அதிபர் பைடன் நேற்றுக் கூறியதைப்போல, நாம் இதற்குத் தக்க பதிலளிப்போம். அந்தப் பதில், பல நிலைகளில் கட்டங்கட்டமாக, நீண்டகால அடிப்படையில் அமையும்,” என்றார்.\n\nஆனால், அதிபர் பைடனின் நிர்வாகத்தைச் சேர்ந்த அதிகாரிகள், நிலைமை மோசமடைவதை விரும்பவில்லை என்கின்றனர். ஈரானும் போரை விரும்பவில்லை என்று அமெரிக்கத் தற்காப்பு அமைச்சு கூறியது.\n\nவெள்ளை மாளிகையின் தேசியப் பாதுகாப்புப் பிரிவுப் பேச்சாளர் ஜான் கிர்பி, “ ஈரானுடன் இந்தப் பிரச்சினைக்கு ராணுவ ரீதியாகத் தீர்வுகாண்பது நம் நோக்கமன்று,” என்று குறிப்பிட்டார்.\n\nஜோர்தான் முகாமில் ஏறக்குறைய 350 அமெரிக்க வீரர்கள் தங்கியுள்ளனர். தாக்குதல் மேற்கொண்ட ஆளில்லா வானூர்தியைத் தடுத்து நிறுத்த அவர்களால் ஏன் முடியவில்லை என்பதன் காரணத்தை அமெரிக்கா ஆராய்ந்து வருகிறது.\n\nதாக்கிய ஆளில்லா வானூர்தி அந்த முகாமை நெருங்கிய அதேவேளையில் அமெரிக்க ஆளில்லா வானூர்தி ஒன்றும் முகாமை நோக்கி வந்ததாக அதிகாரிகள் இருவர் கூறினர். தாக்கிய வானூர்தி மிகத் தாழ்வாகப் பறந்ததாகவும் அது அடையாளம் காணப்படாததற்கு அதுவும் காரணமாக இருக்கக்கூடும் என்றும் அவர்களில் ஒருவர்  குறிப்பிட்டார்.\n\nசென்ற அக்டோபர் மாதம் இஸ்‌ரேல்-ஹமாஸ் போர் தொடங்கிய பிறகு, அமெரிக்கப் படையினர் மீது மேற்கொள்ளப்பட்ட ஆகக் கடுமையான தாக்குதலாக ஜோர்தான் தாக்குதல் கருதப்படுகிறது.\n\nமத்திய கிழக்கு வட்டாரத்தைச் சூழ்ந்துள்ள பதற்றம் இதனால் அதிகரித்துள்ளது.\n\nகுறிப்புச் சொற்கள்\n\nஅமெரிக்கா\n\nதற்காப்பு அமைச்சு\n\nஜோர்தான்\n\nதாக்குதல்\n\nதொடர்புடைய செய்திகள்\n\nஈரானைத் தாக்க பைடனுக்கு நெருக்குதல்\n\n29 Jan 2024\n\n-\n\n4:41 PM\n\nஅமெரிக்க வீரர்களின் உயிரைப் பறித்த தாக்குதலுக்கு ஜோர்தான், எகிப்து கண்டனம்\n\n29 Jan 2024\n\n-\n\n11:24 AM", "images": [{"image_url": "https://cassette.sphdigital.com.sg/image/tamilmurasu/39030eefc069ec7a923dc7844b5c82b4458b40e07bc6e701fc4ffe632652e058?w=825", "alt_text": "d60bd0dd-6cba-41a5-a535-0ebe78ec5480", "caption": "ஜனவரி 28ஆம் தேதி ஜோர்தானில் உள்ள அமெரிக்கப் படையினர் மீது நடத்தப்பட்ட  கடுமையான தாக்குதலில் அமெரிக்க வீரர்கள் மூவர் கொல்லப்பட்டனர். மேலும் 40 பேர் காயமடைந்தனர். - படம்: ஏஎஃப்பி"}, {"image_url": "https://cassette.sphdigital.com.sg/image/tamilmurasu/9ca4c16101ef0efac607593340aa41637dd2177894899dc0176178f4cfedbaee?w=235", "alt_text": "வானிலிருந்து எடுக்கப்பட்ட தாக்குதல் நிகழ்ந்த பகுதியைக் கொண்ட படம். ", "caption": null}, {"image_url": "https://cassette.sphdigital.com.sg/image/tamilmurasu/7a1c21daec56a7792b16203a6d3726d3a10f2eb1b9fce4f0e42f7612d5c83dc8?w=235", "alt_text": "ஜனவரி 28ஆம் தேதியன்று ஜோர்தானில் உள்ள அமெரிக்க ராணுவ முகாம் மீது தாக்குதல் நடத்தப்பட்டதில் அமெரிக்க வீரர்கள் மூவர் மாண்டனர்.", "caption": null}]}
{"article_url": "https://tamilmurasu.com.sg/singapore/story20240130-145218", "site_title": "சென்ற ஆண்டு 12,000க்கு மேற்பட்ட சட்டவிரோத சுகாதாரப் பொருள்களுக்கு தடை; 1.12 மி. பொருள்கள் பறிமுதல்", "publish_date": "2024-01-30", "content": "சென்ற ஆண்டு 12,000க்கு மேற்பட்ட சட்டவிரோத சுகாதாரப் பொருள்களுக்கு தடை; 1.12 மி. பொருள்கள் பறிமுதல்\n\n30 Jan 2024 - 4:48 pm\n\n1\n\nmins read\n\nசுகாதார அறிவியல் ஆணையம் இணைய விற்பனைத் தளங்களில் விற்பதற்குத் தடை விதித்த பொருள்களில் சில. -\n\nபடம்: சுகாதார அறிவியல் ஆணையம்\n\nசிங்கப்பூர் மின்வர்த்தகத் தளங்களிலும் சமூக ஊடகத் தளங்களிலும் சென்ற ஆண்டு (2023), 12,474  சட்டவிரோத சுகாதாரப் பொருள்களுக்கு விற்பனைத் தடை விதிக்கப்பட்டதாக சுகாதார அறிவியல் ஆணையம் கூறியிருக்கிறது.\n\n2022ஆம் ஆண்டுடன் ஒப்பிடுகையில், அந்த எண்ணிக்கை கிட்டத்தட்ட மூன்று மடங்காகும்.\n\nஅந்த சட்டவிரோதப் பொருள்களின் விற்பனையாளர்களில் ஏறத்தாழ 48 விழுக்காட்டினர் சிங்கப்பூரைத் தளமாகக் கொண்டு செயல்பட்டவர்கள் என்று ஜனவரி 30ஆம் தேதி ஆணையம் தெரிவித்தது.\n\nஅந்தப் பொருள்கள் பதிவுசெய்யப்படாதவை அல்லது போலியானவை அல்லது சிங்கப்பூரில் தடை செய்யப்பட்ட பொருள்களைக் கொண்டு தயாரிக்கப்பட்டவை என்று ஆணயம் சொன்னது.\n\nசென்ற ஆண்டு அதிக எண்ணிக்கையில் சட்டவிரோதப் பொருள்களுக்குத் தடை விதிக்கப்பட்டதற்கு ‘இன்டர்போல்’ அனைத்துலகக் காவல் அமைப்புடன் இணைந்து மேற்கொள்ளப்பட்ட நடவடிக்கைகள் முக்கியக் காரணம் என்று கூறப்பட்டது.\n\n2023 ஜூன் 23 முதல் 30ஆம் தேதி வரை ஷாப்பி, கேரோஸல், ஃபேஸ்புக் ஆகியவற்றின் விற்பனைப் பட்டியலிலிருந்து 800க்கு மேற்பட்ட சட்டவிரோதப் பொருள்களை ஆணையம் நீக்கியது. பின்னர் அக்டோபர் மாதம் மேலும் 4,600 சட்டவிரோதப் பொருள்கள் நீக்கப்பட்டன.\n\nமொத்தம் 1,895 விற்பனையாளர்களுக்கு எச்சரிக்கை விடுக்கப்பட்டதாக ஆணையம் தெரிவித்தது.\n\nசென்ற ஆண்டு ஏறக்குறைய 1.12 மில்லியன் சட்டவிரோதப் பொருள்களைப் பறிமுதல் செய்ததாகவும் ஆணையம் குறிப்பிட்டது. 2022ல் அந்த எண்ணிக்கை 737,000ஆகப் பதிவானது.\n\nகுறிப்புச் சொற்கள்\n\nசிங்கப்பூர்\n\nஆணையம்\n\nதொடர்புடைய செய்திகள்\n\nதோலுக்கு பூசும் களிம்பில் அளவுக்கதிக நச்சுத்தன்மை: ஹெச்எஸ்ஏ\n\n21 Nov 2023\n\n-\n\n9:25 PM", "images": [{"image_url": "https://cassette.sphdigital.com.sg/image/tamilmurasu/17d3da708f7268d5c485145363819980a239be7cd936e0431286429d4c26e404?w=825", "alt_text": "72a6f5f1-e7ea-4d72-beb0-544b2512c9c5", "caption": "சுகாதார அறிவியல் ஆணையம் இணைய விற்பனைத் தளங்களில் விற்பதற்குத் தடை விதித்த பொருள்களில் சில. - படம்: சுகாதார அறிவியல் ஆணையம்"}, {"image_url": "https://cassette.sphdigital.com.sg/image/tamilmurasu/d270c2c4e8592650a1fe4913d7c8746254b1371522c71d9ac675f69ec0e857f5?w=235", "alt_text": "இருவர் இப்பொருளைப் பயன்படுத்தியதன் விளைவால் பாதிப்படைந்துள்ளனர். இவைபோன்ற மொத்தம் 4 பொருட்களில் நச்சுத் தன்மை கண்டறியப்பட்டுள்ளது. ", "caption": null}]}
{"article_url": "https://tamilmurasu.com.sg/world/israel-says-it-neutralized-hamas-militants-hiding-west-bank-hospital", "site_title": "ஹமாஸ் போராளிகளைத் தடுத்து நிறுத்தியதாக இஸ்‌ரேல் கூறுகிறது", "publish_date": "2024-01-30", "content": "ஹமாஸ் போராளிகளைத் தடுத்து நிறுத்தியதாக இஸ்‌ரேல் கூறுகிறது\n\n30 Jan 2024 - 4:45 pm\n\n1\n\nmins read\n\nஇஸ்ரேலியத் தாக்குதலில் கொல்லப்பட்ட பாலஸ்தீனர் ஒருவரின் சடலம் ஜெனின் பகுதியில் உள்ள மருத்துவமனையில் வைக்கப்பட்டுள்ளது.  -\n\nபடம்: ராய்ட்டர்ஸ்\n\nரமல்லா, மேற்குக் கரை:\n\nஜெனின் நகரில் உள்ள மருத்துவமனை ஒன்றில் ஒளிந்துகொண்டு, தாக்குதல் நடத்த திட்டமிட்டுக்கொண்டிருந்த ஹமாஸ் போராளிகளை தனது படையினர் தடுத்து நிறுத்தியுள்ளதாக இஸ்‌ரேலிய ராணுவம் கூறியுள்ளது.\n\nஇஸ்ரேலிய ராணுவம் அந்தப் போராளிகளில் ஒருவரை முகம்மது ஜலாம்னே, 27, என்று அடையாளம் கண்டது. ஜலாம்னே, வெளிநாட்டில் உள்ள ஹமாஸ் தலைமையகத்துடன் தொடர்பில் இருந்ததாகவும், திடீர் தாக்குதலை நடத்த திட்டமிட்டிருந்ததாகவும் அது கூறியது.\n\nஎஞ்சிய இரண்டு போராளிகள் அந்தப் பகுதியைச் சேர்ந்தவர்கள் என்றும் அது சொன்னது.\n\n“ஜலாம்னெ விரைவில் தீவிரவாதத் தாக்குதலை நடத்த திட்டமிட்டு, மருத்துவமனையை மறைவிடமாகப் பயன்படுத்தினார். அதனால் அவர் தடுத்து நிறுத்தப்பட்டார்,” என்று இஸ்ரேலிய ராணுவம் கூறியது.\n\nஅந்த ஆடவர்களின் அடையாளங்களை பாலஸ்தீனம் உறுதிப்படுத்தவில்லை.\n\nமூன்று ஆடவர்களும் கொல்லப்பட்டார்களா என்பதை இஸ்ரேலிய ராணுவம் சொல்ல மறுத்தது. இருப்பினும் மூன்று பாலஸ்தீனர்கள் மருத்துவமனையில் கொல்லப்பட்டதாக பாலஸ்தீன வானொலி தெரிவித்தது.\n\nகடந்த அக்டோபர் 7ஆம் தேதி நடந்த தாக்குதலைத் தொடர்ந்து இஸ்‌ரேலுக்கும் ஹமாசுக்கும் இடையே காஸா போர் தொடங்கியது.\n\nஅப்போதிலிருந்து மேற்குக் கரையில் வன்செயல்கள் அதிகரித்து வந்துள்ளன.\n\nகுறிப்புச் சொற்கள்\n\nஹமாஸ்\n\nதொடர்புடைய செய்திகள்\n\nஇஸ்ரேலை தாக்கிய அகதிகள் முகாம் ஊழியர்கள் தண்டிக்கப்படுவர்: ஐநா\n\n28 Jan 2024\n\n-\n\n4:42 PM", "images": [{"image_url": "https://cassette.sphdigital.com.sg/image/tamilmurasu/ccc672c354d6c26d2d2947f4b75d02b21ec8eff67bd0111b4be89a3d9c8b58e6?w=825", "alt_text": "f3c629cc-f8fe-483b-88ef-962c68dc79c6", "caption": "இஸ்ரேலியத் தாக்குதலில் கொல்லப்பட்ட பாலஸ்தீனர் ஒருவரின் சடலம் ஜெனின் பகுதியில் உள்ள மருத்துவமனையில் வைக்கப்பட்டுள்ளது.  - படம்: ராய்ட்டர்ஸ்"}, {"image_url": "https://cassette.sphdigital.com.sg/image/tamilmurasu/f3bef5978bc90de635f65fdb1d67a950867d4f6912b3230fb2d99b6f3e53cf30?w=235", "alt_text": "ஐநா தலைமைச் செயலாளர் அன்டோனியோ குட்டரஸ்.", "caption": null}]}
{"article_url": "https://tamilmurasu.com.sg/world/indian-citizens-make-1-10-us-visa-applicants-2023-60-rise-2022", "site_title": "2023ல் அமெரிக்க விசா விண்ணப்பதாரர்கள்: பத்தில் ஒருவர் இந்தியர்", "publish_date": "2024-01-30", "content": "2023ல் அமெரிக்க விசா விண்ணப்பதாரர்கள்: பத்தில் ஒருவர் இந்தியர்\n\n30 Jan 2024 - 4:24 pm\n\n1\n\nmins read\n\n2023ல் 700,000க்கும் அதிகமான அமெரிக்காவுக்கான வருகையாளர் விசா விண்ணப்பங்கள் இந்தியாவில் செய்யப்பட்டன.  -\n\nபடம்: ஏஎஃப்பி\n\nபுதுடெல்லி:\n\nசென்ற ஆண்டு அமெரிக்க விசாக்களுக்கான விண்ணப்பங்களில் பத்தில் ஒன்று இந்தியக் குடிமக்களிடமிருந்து வந்ததாகத் தெரிவிக்கப்பட்டுள்ளது. 2022ஆம் ஆண்டுடன் ஒப்பிடுகையில் அது 60 விழுக்காடு அதிகம்.\n\nபுதுடெல்லியில் உள்ள அமெரிக்கத் தூதரகமும் மும்பை, சென்னை, கோல்கத்தா, ஹைதராபாத் ஆகியவற்றில் உள்ள துணைத் தூதரகங்களும் சென்ற ஆண்டு 1.4 மில்லியன் விசாக்களைக் கையாண்டதாக இந்திய நாளிதழான ‘டெக்கன் ஹெரல்டு’ தெரிவித்தது.\n\nஇதுவரை இல்லாத அளவில், சென்ற ஆண்டு வருகையாளர் விசாக்களுக்கு 700,000க்கும் அதிகமான விண்ணப்பங்கள் செய்யப்பட்டதாக தூதரகம் கூறியது.\n\nதொழில் அல்லது சுற்றுப்பயணக் காரணங்களுக்காக அமெரிக்காவுக்குச் செல்லும் சில நாடுகளின் சுற்றுப்பயணிகள் விசாவுக்கு விண்ணப்பிக்க வேண்டும். அந்த விசாவைப் பயன்படுத்தி, வேலைக்காகவோ கல்விக்காகவோ அவர்கள் அமெரிக்காவில் தங்க முடியாது.\n\nஅதிகரித்துள்ள விசா தேவையைப் பூர்த்திசெய்ய, தூதரகமும் துணைத் தூதரகங்களும் சென்ற ஆண்டு தொடக்கத்தில் மூன்று மாதங்களுக்கு மும்பையில் அவற்றின் ஊழியர் எண்ணிக்கையை அதிகரித்து, தொழில்நுட்பச் செயல்முறைகளை மேம்படுத்தின.\n\nஇதனால் வருகையாளர் விசா நேர்காணல்களுக்குக் காத்திருக்கும் நேரம், சராசரியாக 1000 நாள்களிலிருந்து 250 நாள்களுக்குக் குறைந்தது.\n\nசென்ற ஆண்டு இந்தியாவில் உள்ள அமெரிக்கத் தூதரகக் குழு 140,000க்கும் மேற்பட்ட மாணவர் விசாக்களை வழங்கியது.\n\nஅமெரிக்காவில் பயிலும் ஒரு மில்லியனுக்கும் அதிகமான வெளிநாட்டு மாணவர்களில் கால்வாசிக்கும் மேற்பட்டவர்கள் இந்தியக் குடிமக்கள் என்று தெரிவிக்கப்பட்டுள்ளது.\n\nகுறிப்புச் சொற்கள்\n\nவிசா\n\nதொடர்புடைய செய்திகள்\n\nகனடா நாட்டினருக்கு விசா இல்லை: இந்தியா தற்காலிகமாக நிறுத்தம்\n\n21 Sep 2023\n\n-\n\n4:01 PM", "images": [{"image_url": "https://cassette.sphdigital.com.sg/image/tamilmurasu/9f2158525ac2a6c461ee9db04c3c6d964b67b89437ec91f6c25ebbedd2a88b61?w=825", "alt_text": "34baacf6-65a3-41f8-9338-3843da45e879", "caption": "2023ல் 700,000க்கும் அதிகமான அமெரிக்காவுக்கான வருகையாளர் விசா விண்ணப்பங்கள் இந்தியாவில் செய்யப்பட்டன.  - படம்: ஏஎஃப்பி"}, {"image_url": "https://cassette.sphdigital.com.sg/image/tamilmurasu/07038132f8575dae68b22a666dea6acf399c38acef9976dc38d0d17769a1db94?w=235", "alt_text": "கனடாவின் டொரோண்டா நகரில் இந்தியத் தூதரகம் அமைந்துள்ள பகுதி. ", "caption": null}]}
{"article_url": "https://tamilmurasu.com.sg/singapore/story20240130-145215", "site_title": "முதியவர் மீது மோதிய சிறப்புத் தேவை உள்ள ஆடவர்; காயங்கள் காரணமாக மாண்ட முதியவர்", "publish_date": "2024-01-30", "content": "முதியவர் மீது மோதிய சிறப்புத் தேவை உள்ள ஆடவர்; காயங்கள் காரணமாக மாண்ட முதியவர்\n\n30 Jan 2024 - 4:19 pm\n\n2\n\nmins read\n\nவேண்டுமென்றே காயம் விளைவித்தல், மானபங்கம், முறையற்ற செயலில் ஈடுபட்டது போன்ற குற்றங்களை 37 வயது லூய் காய் யி புரிந்ததாக நீதிமன்றத்தில் தெரிவிக்கப்பட்டது. -\n\nபடம்: இணையம்\n\nநரேந்திரன் பிள்ளை\n\n>\n\nசிறப்புத் தேவை உள்ளவரான 37 வயது லூய், தனிநபர் பாதுகாப்புக்கு ஆபத்து விளைவிக்கும் வகையில் நடந்துகொண்டு முதியவர் ஒருவருக்குக் கடுமையான காயங்கள் விளைவித்து அவர் மரணத்துக்கு காரணமாக இருந்ததாக நீதிமன்றம் ஜனவரி 30ஆம் தேதியன்று தீர்ப்பளித்தது.\n\nலூய்க்கு இருமுனைப் பிறழ்வு எனப்படும் ‘பைபோலார்’ குறைபாடும் ‘ஆட்டிசம்’ எனப்படும் தொடர்புத்திறன் குறைபாடும் உள்ளது  என்று நீதிமன்றத்தில் தெரிவிக்கப்பட்டது.\n\nஅதுமட்டுமல்லாது, அவர் அறிவுத்திறன் குன்றியவர் என்றும் தெரிவிக்கப்பட்டது.\n\nகடந்த ஆண்டு செப்டம்பர் மாதம் 5ஆம் தேதியன்று புளோக் 101 தெம்பனிஸ் அவென்யூ 2க்கு அருகில் உள்ள பேருந்து நிறுத்தத்தில் நின்றுகொண்டிருந்த பேருந்தில் ஏற லூய் அதை நோக்கி வேகமாக ஓடினார்.\n\nஅப்போது அந்த நடைபாதையில் இருந்த முதியவர் மீது அவர் மோதினார்.\n\nலூய் மோதிய வேகத்தில் அந்த முதியவர் தூக்கி எறியப்பட்டார். அவரது தலை உலோகத்தால் செய்யப்பட்ட தடுப்பு ஒன்றின் மீது மோதியது. அதன் பிறகு அவர் தரையில் விழுந்தார்.\n\nபாதிக்கப்பட்ட அந்த முதியவருக்கு உதவாமல், லூய் பேருந்தில் ஏறிச் சென்றார்.\n\nஅந்த முதியவர் சாங்கி பொது மருத்துவமனைக்குக் கொண்டு செல்லப்பட்டார்.\n\nஅவரது உடல்நிலை மோசடைந்து கோமா நிலைக்குச் சென்றார்.\n\nசெப்டம்பர் 6ஆம் தேதியன்று அவர் மாண்டார்.\n\nகடந்த ஆண்டு ஏப்ரல் மாதம், தெம்பனிஸ் வட்டாரத்தில் 67 வயது மாதை லூய்  தள்ளிவிட்டதாக தெரிவிக்கப்பட்டது. கீழே விழுந்த அந்த மாது, சிறிது நேரம் சுயநினைவு இழந்ததாக அறியப்படுகிறது. அவருக்கு உதவி செய்யாமல் லூய் அந்த இடத்திலிருந்து கிளம்பிச் சென்றதாக நீதிமன்றத்தில் தெரிவிக்கப்பட்டது.\n\nஅந்த மாதுக்கு தலையில் காயங்களுடன் கீழ் முதுகில் எலும்பு முறிவும் முழங்கைகளில் காயங்களும் ஏற்பட்டன.\n\n2021ஆம் ஆண்டு மார்ச் மாதம், பாசிர் ரிஸ் எம்ஆர்டி நிலையத்துக்கு அருகில் உள்ள உணவுக் கடையில் வரிசையில் நின்றுகொண்டிருந்த 27 வயது பெண்ணை லூய் மானபங்கம் செய்ததாகக் கூறப்படுகிறது.\n\nசில நாள்கள் கழித்து, பூட்டப்படாத வீட்டிற்குள் லூய் புகுந்து  சிறுநீர் கழித்தார். வீட்டின் உரிமையாளர் அவரைக் கையும் களவுமாகப் பிடித்ததை அடுத்து, லூய் அங்கிருந்து தப்பி ஓடினார்.\n\nகுறிப்புச் சொற்கள்\n\nகுற்றம்\n\nதொடர்புடைய செய்திகள்\n\nமானபங்கம்: ஆடவர்மீது கூடுதல் குற்றச்சாட்டுகள் சுமத்தப்படக்கூடும்\n\n24 Jan 2024\n\n-\n\n3:46 PM", "images": [{"image_url": "https://cassette.sphdigital.com.sg/image/tamilmurasu/8792328825cae04f7ff0f465d639bf5a287ebcefcaaa768d4642a7940b2fed3a?w=825", "alt_text": "889cd393-7ae9-4abe-9d0d-cc39d464c38a", "caption": "வேண்டுமென்றே காயம் விளைவித்தல், மானபங்கம், முறையற்ற செயலில் ஈடுபட்டது போன்ற குற்றங்களை 37 வயது லூய் காய் யி புரிந்ததாக நீதிமன்றத்தில் தெரிவிக்கப்பட்டது. - படம்: இணையம்"}, {"image_url": "https://cassette.sphdigital.com.sg/image/tamilmurasu/6f269bccdbcde1685de9e94666084a55124b4e66caff9061beff379ab209b790", "alt_text": "author", "caption": null}, {"image_url": "https://cassette.sphdigital.com.sg/image/tamilmurasu/8792328825cae04f7ff0f465d639bf5a287ebcefcaaa768d4642a7940b2fed3a?w=235", "alt_text": "2023ஆம் ஆண்டு நவம்பர் மாதம் 9ஆம் தேதியன்று பிற்பகல் 1 மணிக்கும் 3 மணிக்கும் இடைப்பட்ட நேரத்தில் சிறுமியை அந்த ஆடவர் மானபங்கம் செய்ததாகக் கூறப்படுகிறது", "caption": null}]}
{"article_url": "https://tamilmurasu.com.sg/sports/story20240130-145214", "site_title": "ஷமார் ஜோசப்புக்கு டி வில்லியர்ஸ் பாராட்டு", "publish_date": "2024-01-30", "content": "ஷமார் ஜோசப்புக்கு டி வில்லியர்ஸ் பாராட்டு\n\n30 Jan 2024 - 4:16 pm\n\n1\n\nmins read\n\nவெஸ்ட் இண்டீஸ் அணியின் ஷமார் ஜோசப் (இடது), தென்னாப்பிரிக்க அணியின் முன்னாள் வீரர் டி வில்லியர்ஸ்.   -\n\nபடங்கள்: ஊடகம்\n\nஜோகனஸ்பர்க்:\n\nவெஸ்ட் இண்டீஸ் கிரிக்கெட் அணி ஆஸ்திரேலியாவில் சுற்றுப்பயணம் செய்து விளையாடி வருகிறது.\n\nஇரு அணிகளுக்கு இடையே நடைபெற்ற முதல் டெஸ்ட் போட்டியில் ஆஸ்திரேலிய அணி அபார வெற்றி பெற்றது. இந்நிலையில், இவ்விரு அணிகளுக்கு இடையிலான 2வது டெஸ்ட் போட்டி பிரிஸ்பனில் நடைபெற்றது.\n\nஇதில் வெஸ்ட் இண்டீஸ்  அணி 8 ஓட்டங்கள் வித்தியாசத்தில் அபார வெற்றி பெற்றது. வெஸ்ட் இண்டீஸ்  தரப்பில் ஷமார் ஜோசப் 7 விக்கெட் வீழ்த்தினார். இதன்மூலம், வெஸ்ட் இண்டீஸ்  அணி ஆஸ்திரேலிய மண்ணில் 27 ஆண்டுகளுக்குப் பிறகு ஆஸ்திரேலியாவை வீழ்த்தியது.\n\nஇதனிடையே, வெஸ்ட் இண்டீஸ் அணியின் வெற்றிக்கு முக்கியக் காரணமாக திகழ்ந்த ஷமார் ஜோசப்பின் வாழ்க்கை வரலாற்றைப் படித்துப் பாராட்டியுள்ளார் தென்னாப்பிரிக்க அணியின் முன்னாள் நட்சத்திரம் டி வில்லியர்ஸ்.\n\nகுறிப்புச் சொற்கள்\n\nகிரிக்கெட்\n\nதொடர்புடைய செய்திகள்\n\n2வது டெஸ்ட்டில் ராகுல், ஜடேஜா ஆடமாட்டார்கள்\n\n29 Jan 2024\n\n-\n\n7:16 PM", "images": [{"image_url": "https://cassette.sphdigital.com.sg/image/tamilmurasu/960b71b4291e3c160c63c34e49bd30f306866df2a35a4bbf22ca2c26ac22fc5f?w=825", "alt_text": "31768fdc-4678-4e3e-931c-524363d162f2", "caption": "வெஸ்ட் இண்டீஸ் அணியின் ஷமார் ஜோசப் (இடது), தென்னாப்பிரிக்க அணியின் முன்னாள் வீரர் டி வில்லியர்ஸ்.   - படங்கள்: ஊடகம்"}, {"image_url": "https://cassette.sphdigital.com.sg/image/tamilmurasu/9ddeea1eaaee16b46ba21c0d9d17af020747d0d0b22bebd15035910ff3c904e7?w=235", "alt_text": "இந்திய கிரிக்கெட் அணி வீரர்கள் ரவீந்திர ஜடேஜா (இடது), கே.எல். ராகுல்.", "caption": null}]}
{"article_url": "https://tamilmurasu.com.sg/singapore/story20240130-145213", "site_title": "சிங்கப்பூர் சென்ற ஆண்டு $12.7 பி. மதிப்பிலான முதலீடுகளை ஈர்த்தது", "publish_date": "2024-01-30", "content": "சிங்கப்பூர் சென்ற ஆண்டு $12.7 பி. மதிப்பிலான முதலீடுகளை ஈர்த்தது\n\n30 Jan 2024 - 4:13 pm\n\n2\n\nmins read\n\nபொருளியல் வளர்ச்சிக் கழகத்தின் இலக்குக்கு ஏற்ப, சென்ற ஆண்டு ஒட்டுமொத்த வர்த்தகச் செலவினம் $8.9 பில்லியனாகப் பதிவானது. -\n\nபடம்: ஸ்ட்ரெய்ட்ஸ் டைம்ஸ்\n\nஉலகளாவிய சவால்கள் வர்த்தகத்தையும் முதலீட்டாளர் கண்ணோட்டத்தையும் பாதித்த நிலையில் சிங்கப்பூர் சென்ற ஆண்டு $12.7 பில்லியன் மதிப்பிலான நீண்டகால சொத்து முதலீடுகளை ஈர்த்ததாகப் பொருளியல் வளர்ச்சிக் கழகம் கூறியிருக்கிறது.\n\nஒப்புநோக்க 2022ஆம் ஆண்டு அது $22.5 பில்லியனாகப் பதிவானது.\n\nசென்ற ஆண்டு முதலீடுகள் குறைந்ததற்கு, பகுதி மின்கடத்திகளுக்கான தேவை குறைந்தது காரணமாகக் கருதப்படுகிறது.\n\nஜனவரி 30ஆம் தேதி, கழகம் அந்தத் தகவல்களை வெளியிட்டது.\n\nசென்ற ஆண்டு ரசாயனத் துறை ஆக அதிகமாக 35 விழுக்காட்டு முதலீடுகளை ஈர்த்தது. அதைத் தொடர்ந்து மின்னணுத் துறையில் 24.2 விழுக்காட்டு முதலீடுகள் பதிவாயின. ஆய்வு, மேம்பாட்டுத் துறை 16.6 விழுக்காட்டு முதலீடுகளை ஈர்த்தது.\n\nஒட்டுமொத்தத்தில் இந்த முதலீட்டுத் திட்டங்கள் மூலம் அடுத்த ஐந்து ஆண்டுகளில் 20,045 புதிய வேலைவாய்ப்புகள் உருவாகும் என்று எதிர்பார்க்கப்படுகிறது.\n\nஅவ்வாறு உருவாகும் புதிய வேலைகளில் 58 விழுக்காடு சேவைத் துறையைச் சார்ந்திருக்கும்.  ஆய்வு, மேம்பாடு, புத்தாக்கத் துறைகளில் 26 விழுக்காட்டு வேலைகளும் எஞ்சிய 16 விழுக்காட்டு வேலைகள் உற்பத்தித் துறையிலும் உருவாகும் என்று எதிர்பார்க்கப்படுகிறது.\n\nமற்ற நாடுகளில் தொழில்துறைக் கொள்கை மீண்டும் சீரமைக்கப்பட்டதால் முதலீடு தொடர்பான போட்டித்தன்மை அதிகரித்திருப்பதாக கழகத்தின் நிர்வாக இயக்குநர் ஜேக்குலின் போ கூறினார்.\n\nமேலும், வட்டி விகித உயர்வு முதலீட்டுக்கு இடையூறு விளைவித்ததாகவும் புதிய நிறுவனங்கள் நிதி திரட்டும் சூழலை அது  பாதித்ததாகவும் அவர் குறிப்பிட்டார்.\n\n“இத்தகைய அம்சங்கள் முதலீடு தொடர்பான கடப்பாட்டைப் பாதிக்கக்கூடியவை. இருப்பினும் வர்த்தகம், புத்தாக்கம், திறனாளர் ஆகிய அம்சங்கள் தொடர்பில் சிங்கப்பூரின் நம்பகத்தன்மை முதலீடுகளை ஈர்ப்பதில் முக்கியப் பங்காற்றுகிறது,” என்றார் அவர்.\n\nசென்ற ஆண்டுக்கான ஒட்டுமொத்த வர்த்தகச் செலவினம் $8.9 பில்லியனாகப் பதிவானது. அது, பொருளியல் வளர்ச்சிக் கழகத்தின் நடுத்தர, நீண்டகால இலக்குக்கு ஏற்ப அமைந்திருந்ததாகக் கூறப்பட்டது.\n\nஅமெரிக்கா, ஐரோப்பா, ஆசியாவின் பல்வேறு பகுதிகளிலிருந்து தரமான முதலீடுகளை சிங்கப்பூர் ஈர்த்துள்ளதாக பொருளியல் வளர்ச்சிக் கழகம் குறிப்பிட்டது. 2022ஆம் ஆண்டுடன் ஒப்புநோக்க, சிங்கப்பூரில் சீன, இந்திய முதலீடுகள் குறைந்தபோதும்  ஜப்பானிய நிறுவனங்களின் முதலீடு அதிகரித்ததாகக் கழகம் கூறியது.\n\nஇவ்வேளையில், இந்த ஆண்டுக்கான வர்த்தக, முதலீட்டுச் சூழல் சவால் நிறைந்ததாக இருக்கும் என்று அது தெரிவித்தது. புவிசார் அரசியல் பதற்றங்கள், பல நாடுகளில் தேர்தல் நடைபெறவிருப்பதால் கொள்கை நிச்சயமற்றதன்மை, முதலீடு தொடர்பில் அதிகரித்துள்ள போட்டித்தன்மை போன்றவற்றை அது சுட்டியது.\n\nவருங்காலத்தில், பன்னாட்டு நிறுவனங்களுக்கும் உள்ளூர் வர்த்தகங்களுக்கும் இடையிலான ஒத்துழைப்பிற்கு ஆதரவளிப்பது உள்ளிட்ட முக்கியத் துறைகளில் கவனம் செலுத்தவிருப்பதாகக் கழகம் கூறியது.\n\nவளரும் துறைகளில் சிங்கப்பூரர்களுக்கான வேலைவாய்ப்பை அதிகரிக்க உதவும் வகையில் பயிற்சி, மறுபயிற்சி ஆகியவை தொடர்பில் நிறுவனங்களுடன் இணைந்து செயல்படவிருப்பதாக அது சொன்னது.\n\nகுறிப்புச் சொற்கள்\n\nசிங்கப்பூர்\n\nமுதலீடு\n\nவேலை\n\nதொடர்புடைய செய்திகள்\n\nமுக்கிய நிறுவனங்களின் கணிசமான முதலீடுகளை ஒழுங்குபடுத்த புதிய சட்டம் பரிந்துரை\n\n03 Nov 2023\n\n-\n\n4:27 PM", "images": [{"image_url": "https://cassette.sphdigital.com.sg/image/tamilmurasu/4b1f13410805df8c8feb2dfdcb8a62e523289358ed0ed600b023066ed80a47ed?w=825", "alt_text": "6befbf7f-bbd0-4615-a22b-bf777e35ae8f", "caption": "பொருளியல் வளர்ச்சிக் கழகத்தின் இலக்குக்கு ஏற்ப, சென்ற ஆண்டு ஒட்டுமொத்த வர்த்தகச் செலவினம் $8.9 பில்லியனாகப் பதிவானது. - படம்: ஸ்ட்ரெய்ட்ஸ் டைம்ஸ்"}, {"image_url": "https://cassette.sphdigital.com.sg/image/tamilmurasu/7600ca705f9079c4e47bd919a8ab4591aa2aff6fe0c550e4b0c40e32091c18c4?w=235", "alt_text": "மசோதாவின் முதல் வாசிப்பு அடுத்த வாரம் நடைபெறும் நாடாளுமன்ற அமர்வில் இடம்பெறும்.", "caption": null}]}
{"article_url": "https://tamilmurasu.com.sg/singapore/who-says-singapore-not-politically-mature-janil-puthucheary", "site_title": "சிங்கப்பூரின் அரசியல் ரீதியான முதிர்ச்சி தொடர்பில் அமைச்சர் ஜனில்", "publish_date": "2024-01-30", "content": "சிங்கப்பூரின் அரசியல் ரீதியான முதிர்ச்சி தொடர்பில் அமைச்சர் ஜனில்\n\n30 Jan 2024 - 3:53 pm\n\n2\n\nmins read\n\nசிங்கப்பூர் கண்ணோட்டங்கள் 2024 மாநாட்டில் ஐபிஎஸ் மூத்த ஆய்வாளர் கல்பனா விக்னேஷா (வலம்) வழிநடத்திய கலந்துரையாடலில் டாக்டர் ஜனில் புதுச்சேரி பேசினார். -\n\nபடம்: கொள்கை ஆய்வுக் கழகம்\n\nஅரசியல் விவகாரங்களில் சிங்கப்பூர் இளையர்கள் ஆர்வம் காட்டுவதுடன் தங்களை அவற்றில் ஈடுபடுத்திக்கொள்வதும் உண்டு.\n\nஅதனால், அரசியல் ரீதியாக போதுமான முதிர்ச்சி தன்னிடம் இல்லை என்று சிங்கப்பூர் கூறிக்கொண்டால் தன்னையே அது குறைத்து மதிப்பிடுவதாகிவிடும் என்று சுகாதார மற்றும் தொடர்பு, தகவல் மூத்த துணை அமைச்சர் டாக்டர் ஜனில் புதுச்சேரி தெரிவித்துள்ளார்.\n\nஇளையர்கள் கேள்வி கேட்கிறார்கள், அடித்தள அமைப்புகளின் நிகழ்ச்சிகளில் பங்கேற்கிறார்கள், தனக்கும் கருத்துகளைத் தெரிவிக்கிறார்கள் என்று அவர் சுட்டினார்.\n\n‘முன்னேறும் சிங்கப்பூர்’ திட்டம் தொடர்பான அமர்வுகளும் இளையர்களை ஈடுபடுத்தும் தளமாக விளங்குகின்றன.\n\nசிங்கப்பூர் அரசியல் ரீதியாக முதிர்ச்சியடைந்த, தன்னிலை உணர்ந்த சமூகமாக எப்படி வளரலாம் என்று கேட்கப்பட்ட கேள்விக்கு, “அரசியல் ரீதியான முதிர்ச்சி நம்மிடம் இல்லை என்று யார் சொன்னது?” என்று டாக்டர் ஜனில் பதில் கேள்வி கேட்டார்.\n\nகொள்கை ஆய்வுக் கழகம் (ஐபிஎஸ்) ஏற்பாடு செய்திருந்த ‘சிங்கப்பூர் கண்ணோட்டங்கள்’ மாநாட்டின்போது இளையர் பலரை உள்ளடக்கிய 1,200 பேர் முன்னிலையில் அவர் பேசினார்.\n\nஅரசியலில் ஈடுபட இளையர்களுக்கு அதிகாரம் அளிக்கப்படுவது குறித்துப் பேசிய அவர், “இளையர்களுக்குக் கவலை அளிக்கக்கூடிய விவகாரங்கள் யாவை என்பதை நாங்கள் புரிந்துகொள்வது அவசியம். எதிர்காலத்தில் சிங்கப்பூரைக் கட்டி எழுப்புவதில் ஈடுபடும்போது அவர்கள் என்ன செய்வார்கள்,” என்றார்.\n\nஇவ்வாண்டு மாநாட்டின் கருப்பொருள், ‘இளையர்’. சமூக-பொருளாதாரம், தொழில்நுட்பம், மக்கள்தொகை, தனிக் குடும்பம் எனப் பலதரப்பட்ட அம்சங்கள் தொடர்பில் இதற்குமுன் கண்டிராத சூழல்கள் மத்தியில் இன்றைய இளம் தலைமுறையினர் உள்ளனர்.\n\nஇலக்கை அடைந்துவிட்டதாகத் தன்னைப் பற்றி சிங்கப்பூர் நினைத்துவிடக்கூடாது என்றாலும் அரசியல் ரீதியாக முதிர்ச்சி அடைந்த ஒரு சமுதாயமாகத் தான் இல்லை என்ற அடிப்படைச் சிந்தனை வந்துவிடக்கூடாது என்றார் டாக்டர் ஜனில்.\n\nமாநாட்டுக்கு முன்னதாக ஐபிஎஸ் நடத்திய ஆய்வின்படி, வயதில் மூத்தவர்களைக் காட்டிலும் இளையர்கள் கூடுதல் குடிமை ஈடுபாடு கொண்டுள்ளதாகத் தெரியவந்துள்ளது.\n\nகுறிப்புச் சொற்கள்\n\nஐபிஎஸ்\n\nஆய்வு\n\nஅரசியல்\n\nமாநாடு\n\nமுன்னேறும் சிங்கப்பூர்\n\nதொடர்புடைய செய்திகள்\n\nசிங்கப்பூர் இளையர்களின் மனநலம் மேம்பட்டுள்ளது\n\n22 Jan 2024\n\n-\n\n7:56 PM\n\nதிருமணம் தேவையற்றது: பத்தில் ஏழு இளம் சிங்கப்பூரர்கள் கருத்து\n\n29 Jan 2024\n\n-\n\n12:38 PM", "images": [{"image_url": "https://cassette.sphdigital.com.sg/image/tamilmurasu/2b3eb6858f421e25726f00aae98e8c46b336c8d96e3a5d6f9a2652971fd50160?w=825", "alt_text": "5bbd23e8-a2f5-4cc4-9a8d-42770c1ddc50", "caption": "சிங்கப்பூர் கண்ணோட்டங்கள் 2024 மாநாட்டில் ஐபிஎஸ் மூத்த ஆய்வாளர் கல்பனா விக்னேஷா (வலம்) வழிநடத்திய கலந்துரையாடலில் டாக்டர் ஜனில் புதுச்சேரி பேசினார். - படம்: கொள்கை ஆய்வுக் கழகம்"}, {"image_url": "https://cassette.sphdigital.com.sg/image/tamilmurasu/813fb366f5e72f58b40ec2b0a221d90d015cdd675ed211f06652289881f53644?w=235", "alt_text": "இளையர்களின் மனநலம் மேம்பட்டுள்ளதை இரண்டு ஆய்வின் முடிவுகள் தெரிவிக்கின்றன.", "caption": null}, {"image_url": "https://cassette.sphdigital.com.sg/image/tamilmurasu/6315ee824e5ecd23ed478faa4f9af8efeda46fe7553e9329d9a9db18d52d4db1?w=235", "alt_text": "குழந்தை வளர்ப்பால் ஏற்படும் செலவுகள், மனவுளைச்சல் ஆகியவை குறித்து இளையர்கள் பலர் அக்கறை தெரிவித்தனர்.", "caption": null}]}
{"article_url": "https://tamilmurasu.com.sg/world/man-jailed-6-months-death-threat-against-anwar", "site_title": "மலேசியப் பிரதமருக்குக் கொலை மிரட்டல் விடுத்த ஆடவருக்கு ஆறு மாதச் சிறை", "publish_date": "2024-01-30", "content": "மலேசியப் பிரதமருக்குக் கொலை மிரட்டல் விடுத்த ஆடவருக்கு ஆறு மாதச் சிறை\n\n30 Jan 2024 - 3:46 pm\n\n1\n\nmins read\n\nமலேசியப் பிரதமர் அன்வார் இப்ராகிம். -\n\nபடம்: பெரித்தா ஹரியான்\n\nகோலாலம்பூர்:\n\nமலேசியப் பிரதமர் அன்வார் இப்ராகிமுக்குக் கொலை மிரட்டல் விடுத்த லாரி ஓட்டுநருக்கு செவ்வாய்க்கிழமை (ஜனவரி 30) ஆறு மாதச் சிறைத் தண்டனை விதிக்கப்பட்டது.\n\nஃபைஸல் முகம்மது என்ற அந்த ஆடவர், கடந்த ஆண்டு டிக்டாக் சமூக ஊடகம் வழியாகப் பிரதமர் அன்வாருக்குக் கொலை மிரட்டல்  விடுத்தார்.\n\n‘பிஎம்X’ஐயும் மற்ற அமைச்சர்களையும் சுட முன்வருவோருக்கு ஐந்து மில்லியன் ரிங்கிட் தருவதாகக் கூறி, ஃபைஸல் ஒரு காணொளியை வெளியிட்டிருந்தார்.\n\nஅன்வார் மலேசியாவின் பத்தாவது பிரதமர் என்பதால் அவர் ‘பிஎம்X’ எனச் சுருக்கமாகக் குறிப்பிடப்படுகிறார்.\n\nகாணொளியைத் தொடர்ந்து, ஃபைஸல்மீது காவல்துறையில் புகார் அளிக்கப்பட்டது. அதன்பின் அக்காணொளி அகற்றப்பட்டதாக ‘ஃபிரீ மலேசியா டுடே’ செய்தி கூறியது.\n\nநீதிமன்ற விசாரணையின்போது குற்றத்தை ஒப்புக்கொண்டார் ஃபைஸல்.\n\nஆயினும், தன் குடும்பத்தையும் உடல்நலமில்லாத தாயாரையும் தானே பார்த்துக்கொள்ள வேண்டும் என்பதால், தன்மீது கருணை காட்டுமாறும்  தண்டனையாக அபராதம் விதிக்குமாறும் அவர் மன்றாடினார்.\n\nஅதே நேரத்தில், அவருக்குக் கடுமையான தண்டனை விதிக்கப்பட வேண்டுமென அரசுத் தரப்பு வழக்கறிஞர் வாதிட்டார்.\n\nகுறிப்புச் சொற்கள்\n\nஅன்வார்\n\nமலேசியா\n\nசிறைத்தண்டனை\n\nமிரட்டல்\n\nதொடர்புடைய செய்திகள்\n\nஅமைச்சர் உதயநிதிக்கு மிரட்டல் விடுத்த சாமியார் மீது மதுரையில் வழக்குப் பதிவு\n\n07 Sep 2023\n\n-\n\n6:20 PM\n\nகேரள முதல்வருக்கு கொலை மிரட்டல் விடுத்த சிறுவன்\n\n03 Nov 2023\n\n-\n\n3:23 PM\n\nமுகேஷ் அம்பானிக்குத் கொலை மிரட்டல் விடுத்தவர் கைது\n\n04 Nov 2023\n\n-\n\n9:14 PM", "images": [{"image_url": "https://cassette.sphdigital.com.sg/image/tamilmurasu/cb33cd59ff5c578ab6b3929f738c546d591c6823206aaed73d09e35958de858e?w=825", "alt_text": "c541c65e-aab8-4f48-8665-db6d13e13050", "caption": "மலேசியப் பிரதமர் அன்வார் இப்ராகிம். - படம்: பெரித்தா ஹரியான்"}, {"image_url": "https://cassette.sphdigital.com.sg/image/tamilmurasu/cf64fc759943795c6c211501507fe95ccdfb92fb5cc63ca4c398c1ad680dbe65?w=235", "alt_text": "அமைச்சர் உதயநிதியின் தலையைக் கொண்டு வருபவர்க்கு ரூ.10 கோடி பரிசு என அறிவித்திருந்த உத்தரப் பிரதேச  சாமியார் பரமஹம்ச ஆச்சாரியா.", "caption": null}, {"image_url": "https://cassette.sphdigital.com.sg/image/tamilmurasu/c791898b47c4479ae5ded51f5b8c070883d45f5abf1b38bd38ee4869a6212899?w=235", "alt_text": "முதல்வர் பினராயி விஜயன்.", "caption": null}, {"image_url": "https://cassette.sphdigital.com.sg/image/tamilmurasu/b45d8821f882eef5a8722537762d294c2ca12444b62965307be51319954d7c47?w=235", "alt_text": "ரிலையன்ஸ் தொழில் நிறுவனங்களின் தலைவர் முகேஷ் அம்பானி.", "caption": null}]}
{"article_url": "https://tamilmurasu.com.sg/world/story20240130-145209", "site_title": "வெளிநாட்டு மாணவர்களைச் சேர்க்கும் புதிய கல்லூரிகளின் விண்ணப்பங்கள் தற்காலிக நிறுத்திவைப்பு", "publish_date": "2024-01-30", "content": "வெளிநாட்டு மாணவர்களைச் சேர்க்கும் புதிய கல்லூரிகளின் விண்ணப்பங்கள் தற்காலிக நிறுத்திவைப்பு\n\n30 Jan 2024 - 3:28 pm\n\n2\n\nmins read\n\nகனடாவின் டொரோண்டோ நகரில் உள்ள டொரோண்டோ பல்கலைக்கழகம்.   -\n\nபடம்: ராய்ட்டர்ஸ்\n\nபிரிட்டிஷ் கொலம்பியா:\n\nஅனைத்துலக மாணவர்களைச் சேர்த்துக்கொள்ள விழையும் புதிய கல்லூரிகளின் விண்ணப்பங்கள், 2026ஆம் ஆண்டு பிப்ரவரி மாதம் வரை தற்காலிகமாக நிறுத்தி வைக்கப்படும் என்று பிரிட்டிஷ் கொலம்பியா மாநில அரசாங்கம் திங்கட்கிழமை (ஜனவரி 29) தெரிவித்தது.\n\nதனியார் பயிற்சிக் கழகங்களில் சேர விரும்புவோருக்கு குறைந்தபட்ச மொழித் தேவைகள் இருப்பதை உறுதி செய்வதற்காகவும் தொழிலாளர் சந்தை தேவைகள் மற்றும் பட்டக்கல்வி  சான்றிதழுக்கான உயர் தரங்களை அமைப்பதற்காகவும் இந்த நடவடிக்கை எடுக்கப்படுகிறது என்று பிரிட்டிஷ் கொலம்பியா கூறியது.\n\nகனடிய பல்கலைக்கழகங்களில் பயில பெரிய அளவிலான அனைத்துலக மாணவர்கள் வருவதால், அந்நாட்டில் வாடகை வீடுகளுக்கான தட்டுப்பாடு நிலவுகிறது. மேலும் வாடகை வீடுகளுக்கான கட்டணம் 2022 டிசம்பருடன் ஒப்புநோக்க கடந்த ஆண்டு டிசம்பரில்  7.7% அதிகரித்துள்ளதாகவும் தெரிவிக்கப்பட்டுள்ளது.\n\nஇதன் காரணமாக, புதிய அனைத்துலக மாணவர்களுக்கான அனுமதியை இரண்டு ஆண்டு நிறுத்தி வைப்பதாக கனடிய மத்திய அரசாங்கம் கடந்த வாரம் அறிவித்தது. இதன் மூலம் அந்நாட்டுக்கு வரும் வெளிநாட்டு மாணவர்களின் எண்ணிக்கை 35 விழுக்காடு அதாவது 360,000க்குக் குறையும்.\n\nமேலும் அந்நாடு, வெளிநாட்டு மாணவர்களின் பட்டக்கல்விக்குப் பிறகு கொடுக்கப்பட்டு வந்த வேலை அனுமதிச் சீட்டையும் நிறுத்தி வைப்பதாக அறிவித்தது.\n\nகடந்த ஆண்டு இறுதியின் புள்ளிவிவரப்படி, கனடாவில் ஒரு மில்லியன் அனைத்துலக மாணவர்கள் கல்வி அனுமதிச் சீட்டு வைத்திருக்கிறார்கள் என்றும் அது பத்தாண்டுகளுக்கு முன் இருந்ததைக் காட்டிலும் மூன்று மடங்கு அதிகம் என்றும் அரசாங்கத் தரவுகள் தெரிவிக்கின்றன.\n\nபட்டக்கல்வி முடித்ததும் அங்கேயே வேலையில் சேர்வது எளிதாக இருப்பதால், அனைத்துலக மாணவர்கள் விரும்பும் பிரபலமான நாடாக கனடா விளங்குகிறது என்று ராய்ட்டர்ஸ் செய்தி கூறுகிறது.\n\nகுறிப்புச் சொற்கள்\n\nமாணவர்கள்\n\nதொடர்புடைய செய்திகள்\n\nகனடா செல்லும் இந்திய மாணவர்கள் எண்ணிக்கை குறைந்தது\n\n17 Jan 2024\n\n-\n\n8:54 PM", "images": [{"image_url": "https://cassette.sphdigital.com.sg/image/tamilmurasu/521e2d682f9a76b256465f8310587ee29560f5417ecfddf61333c4e892078343?w=825", "alt_text": "d695d4dc-56bc-47d7-a4e0-c8b3f4923e86", "caption": "கனடாவின் டொரோண்டோ நகரில் உள்ள டொரோண்டோ பல்கலைக்கழகம்.   - படம்: ராய்ட்டர்ஸ்"}, {"image_url": "https://cassette.sphdigital.com.sg/image/tamilmurasu/bee45a95d89f2f2b96934836819cba609eb2127bef00b696c73efa8507c223c5?w=235", "alt_text": "கனடாவுக்குப் படிக்கச் செல்லும் இந்திய மாணவர் எண்ணிக்கை குறைந்தது.", "caption": null}]}
{"article_url": "https://tamilmurasu.com.sg/singapore/new-car-sales-2023-toyota-reclaims-crown-whisker-evs-garner-18-market", "site_title": "2023ல் புதிய கார் விற்பனை: ஆக அதிக கார்களைப் பதிவுசெய்தது டொயோட்டா", "publish_date": "2024-01-30", "content": "2023ல் புதிய கார் விற்பனை: ஆக அதிக கார்களைப் பதிவுசெய்தது டொயோட்டா\n\n30 Jan 2024 - 3:17 pm\n\n1\n\nmins read\n\nடொயோட்டாவின் அதிகாரபூர்வ முகவையான போர்னியோ மோட்டோர்ஸ் சென்ற ஆண்டு இறுதி நிலவரப்படி 3,857 கார்களைப் பதிவுசெய்தது.  -\n\nபடம்: போர்னியோ மோட்டோர்ஸ்\n\nடொயோட்டா, மெர்செடிஸ் பென்சை மிஞ்சி 2023ஆம் ஆண்டுக்குப் பதிவுசெய்யப்பட்ட புதிய கார்கள் பட்டியலில் முதல் இடத்தைப் பிடித்துள்ளது.\n\nடொயோட்டாவின் அதிகாரபூர்வ முகவையான போர்னியோ மோட்டோர்ஸ் சென்ற ஆண்டு இறுதி நிலவரப்படி 3,857 கார்களைப் பதிவுசெய்தது. அவற்றில் லெக்சஸ் கார்களும் அடங்கும் என்று நிலப் போக்குவரத்து ஆணையத்தின் புள்ளிவிவரங்கள் காட்டின.\n\nமெர்செடிஸின் அதிகாரபூர்வ முகவையான ‘சைக்கிள் அண்ட் கேரேஜ்’ 3,850 கார்களையும் பிஎம்டபிள்யூ 3,372 கார்களையும் பதிவுசெய்தன.\n\nவெளிநாட்டு விற்பனையாளர்களிடமிருந்து வாகனங்களைப் பெறும் இறக்குமதியாளர்களின் விற்பனை அவற்றில் அடங்காது.\n\n2022ல் மெர்செடிஸ் பென்ஸ், சிங்கப்பூரின் ஆகச் சிறந்த கார் விற்பனை நிறுவனமாகத் திகழ்ந்தது.\n\nஇதற்கிடையே சென்ற ஆண்டு 5,467 மின்சாரக் கார்கள் பதிவு செய்யப்பட்டன. 2023ல் விற்பனையான 30,225 புதிய கார்களில் 18.1 விழுக்காடு மின்சாரக் கார்களாகும். 2022ஆம் ஆண்டில் அது 11.7 விழுக்காடாக இருந்தது.\n\nமின்சார கார்களைப் பொறுத்தவரை, பிஒய்டி முன்னிலையில் இருந்தது. 1,461 பிஒய்டி கார்கள் விற்பனையாயின. அதற்கு அடுத்தபடியாக, டெஸ்லாவும், (941), அதற்கு அடுத்த நிலையில் பிஎம்டபிள்யூவும் (789) வந்தன.\n\nகுறிப்புச் சொற்கள்\n\nகார்\n\nதொடர்புடைய செய்திகள்\n\nமின்சார கார் பதிவு கூடியது\n\n10 Apr 2022\n\n-\n\n5:30 AM", "images": [{"image_url": "https://cassette.sphdigital.com.sg/image/tamilmurasu/188496e0202d1326938695c6f7e6afa95ab45b0a6a4c3ea15b72f3b88dcdac6b?w=825", "alt_text": "04d9e508-6bea-4722-912a-e831bdaf1840", "caption": "டொயோட்டாவின் அதிகாரபூர்வ முகவையான போர்னியோ மோட்டோர்ஸ் சென்ற ஆண்டு இறுதி நிலவரப்படி 3,857 கார்களைப் பதிவுசெய்தது.  - படம்: போர்னியோ மோட்டோர்ஸ்"}, {"image_url": "https://cassette.sphdigital.com.sg/image/tamilmurasu/74d3392c93adcf69b7e7dd43241bcff429aad0ff8f5694d533678f35c605a909?w=235", "alt_text": null, "caption": null}]}
{"article_url": "https://tamilmurasu.com.sg/singapore/7-months-jail-man-over-theft-plane-caught-red-handed-cop-same-flight-s-pore", "site_title": "விமானத்தில் திருட்டு: ஒரே இடத்தில் இருந்த காவலர் பிடியில் சிக்கிய வர்த்தகர்", "publish_date": "2024-01-30", "content": "விமானத்தில் திருட்டு: ஒரே இடத்தில் இருந்த காவலர் பிடியில் சிக்கிய வர்த்தகர்\n\n30 Jan 2024 - 3:00 pm\n\n1\n\nmins read\n\nஇன்னொரு பயணியின் பையை எடுத்த யி ஹுவேய்சுனுக்கு ஏழு மாதச் சிறைத் தண்டனை விதிக்கப்பட்டது. -\n\nபடம்: ஸ்ட்ரெய்ட்ஸ் டைம்ஸ்\n\nதான் பயணம் செய்துகொண்டிருந்த விமானத்தில் காவல்துறை அதிகாரி ஒருவரும் இருப்பதை உணராத வர்த்தகரும் சீன நாட்டவருமான 45 வயது யி ஹுவேய்சுன், இன்னொரு பயணியின் பையை எடுத்தார்.\n\nபையை எடுத்தது தொடர்பில் கம்போடிய ஏர்வேஸ் விமானத்தில் இருந்த உதவிக் கண்காணிப்பாளர் (ஏஎஸ்பி) லீ ஜுன் லோங், யியை விசாரித்தபோது அந்தப் பை தன்னுடையது என்று யி பதிலளித்தார்.\n\nஅதன் பின்னர், ஏஎஸ்பி லீ பையை உயரத் தூக்கிக் காட்டியவாறு அது யாருக்குச் சொந்தம் என்று கேட்டார்.\n\nபையின் உரிமையாளர் உடனே எழுந்து அந்தப் பை தன்னுடையது என்று கூறினார்.\n\nஅதையடுத்து, சாங்கி விமான நிலையத்தில் விமானம் தரையிறங்கியதும் யி கைது செய்யப்பட்டார்.\n\nதிருடிய குற்றச்சாட்டை ஜனவரி 30ஆம் தேதியன்று ஒப்புக்கொண்டதை அடுத்து, யிக்கு ஏழு மாதச் சிறைத் தண்டனை விதிக்கப்பட்டது.\n\nவிமானப் பயணத்தின்போது நடந்த திருட்டு குறித்து இவ்வாண்டு தொடங்கி ஜனவரியில் செய்தி வெளியிடப்பட்டுள்ள இரண்டாவது சம்பவம் இது.\n\nகுறிப்புச் சொற்கள்\n\nதிருட்டு\n\nவிமானச் சேவை\n\nகுற்றச்சாட்டு\n\nகம்போடியா\n\nதொடர்புடைய செய்திகள்\n\nவிமானத்தில் பயணிகளிடமிருந்து திருடியதாக ஆடவர்மீது குற்றச்சாட்டு\n\n22 Dec 2023\n\n-\n\n5:07 PM\n\nசிங்கப்பூர் விமானத்தில் $31,000 திருடியதாக ஆடவர் மீது குற்றச்சாட்டு\n\n18 Dec 2023\n\n-\n\n3:47 PM", "images": [{"image_url": "https://cassette.sphdigital.com.sg/image/tamilmurasu/921e3cd3407a7cdfaa3cfa927d2e488118f3552440956fcc65e7f71b9e2d3d97?w=825", "alt_text": "87326537-79f1-45b0-8e63-d08738485ba4", "caption": "இன்னொரு பயணியின் பையை எடுத்த யி ஹுவேய்சுனுக்கு ஏழு மாதச் சிறைத் தண்டனை விதிக்கப்பட்டது. - படம்: ஸ்ட்ரெய்ட்ஸ் டைம்ஸ்"}, {"image_url": "https://cassette.sphdigital.com.sg/image/tamilmurasu/8b707cc3a618f579450d4ea3f1aa0b680b1e9faa4b1641394507be09f5e98af2?w=235", "alt_text": "யி ஹுவாய்சுன், 44, மூன்று குற்றச்சாட்டுகளை எதிர்கொள்கிறார். ", "caption": null}, {"image_url": "https://cassette.sphdigital.com.sg/image/tamilmurasu/255a29c28af32f45adcb444f26dac7702f9716a50cb97b9d8e3ebb13ec2aba26?w=235", "alt_text": "ஸ்கூட் விமானம் வியட்னாமின் ஹோ சிமின்னிலிருந்து சாங்கி விமான நிலையத்தை நோக்கி வந்துகொண்டிருந்தது.", "caption": null}]}
{"article_url": "https://tamilmurasu.com.sg/world/story20240130-145205", "site_title": "கரடியிடமிருந்து தப்பிக்க கையை வெட்டிக்கொண்ட ஆடவர்", "publish_date": "2024-01-30", "content": "கரடியிடமிருந்து தப்பிக்க கையை வெட்டிக்கொண்ட ஆடவர்\n\n30 Jan 2024 - 12:56 pm\n\n1\n\nmins read\n\nகரடியை அடித்துத் துன்புறுத்துவதற்குப் பதிலாக திரு ஸ்பெக்கொக்னா தமது கரத்தை வெட்டிக்கொண்டதாகவும் அவர் நல்லுள்ளம் கொண்டவர் என்றும் பிரிட்டிஷ் நாளிதழான தி சன் அவரைப் பாராட்டியது. -\n\nபடம்: ஒன்நியூஸ்31/ஃபேஸ்புக்\n\nநரேந்திரன் பிள்ளை\n\n>\n\nசியாங்மாய்:\n\nதாய்லாந்தின் சியாங்மாய் நகரில் கரடியிடமிருந்து தப்பிக்க, சுவிஸ் ஆடவர் ஒருவர் தமது கையையே வெட்டிக்கொண்டார்.\n\nவனவிலங்குத் தொண்டூழியரான 32 வயது திரு ஸ்டெஃபான் ஸ்பெக்கொக்னா, கரடிக்கு உணவு ஊட்ட அதன் கூண்டுக்குள் கையை நீட்டியபோது  எதிர்பாராத விதமாக அந்தக் கரடி அவரது கையைக் கவ்வியது.\n\nதிரு ஸ்பெக்கொக்னா எவ்வளவு முயன்றும் கரடி அவரது கையை விடவில்லை.\n\nவேறு வழியின்றி தம்மைக் காப்பாற்றிக்கொள்ள கத்தி ஒன்றைப் பயன்படுத்தி தமது கரத்தை அவர் வெட்டிக்கொண்டார்.\n\nசம்பவத்தை நேரில் கண்டவர்கள் அவருக்கு முதலுதவி அளிக்க விரைந்தனர்.\n\nபிறகு அவரை அருகில் இருந்த மருத்துவமனைக்குக் கொண்டு சென்றனர்.\n\nஅவரது கரம் முழங்கைக்குக் கீழ் வெட்டப்பட்டிருந்ததாக பேங்காக் போஸ்ட் நாளிதழ் தெரிவித்தது.\n\nதுண்டிக்கப்பட்ட அவரது கரம் சிதைந்த நிலையில் கண்டெடுக்கப்பட்டதாகத் தெரிவிக்கப்பட்டது.\n\nகரடியை அடித்துத் துன்புறுத்துவதற்குப் பதிலாக திரு ஸ்பெக்கொக்னா தமது கரத்தை வெட்டிக்கொண்டார் என்றும் அவர் நல்லுள்ளம் கொண்டவர் என்றும் பிரிட்டிஷ் நாளிதழான ‘தி சன்’ அவரைப் பாராட்டியது.\n\nசம்பந்தப்பட்ட கரடி டோய் ஃபா டேங் தேசிய பூங்காவிலிருந்து வனவிலங்கு காப்பகத்துக்கு இடமாற்றம் செய்யப்பட்டுள்ளதாக தாய்லாந்து ஊடகம் தெரிவித்தது.\n\nகுறிப்புச் சொற்கள்\n\nதாய்லாந்து\n\nதொடர்புடைய செய்திகள்\n\nகரடிகளைச் சுட்டால் வெகுமதி\n\n27 Oct 2023\n\n-\n\n4:31 PM", "images": [{"image_url": "https://cassette.sphdigital.com.sg/image/tamilmurasu/16ad1677d3972d0ac69440ba582e6f8805aea39d4a25e0b96efd6627a710a43e?w=825", "alt_text": "50228569-8b73-4e11-8d58-8a22fd6a50d7", "caption": "கரடியை அடித்துத் துன்புறுத்துவதற்குப் பதிலாக திரு ஸ்பெக்கொக்னா தமது கரத்தை வெட்டிக்கொண்டதாகவும் அவர் நல்லுள்ளம் கொண்டவர் என்றும் பிரிட்டிஷ் நாளிதழான தி சன் அவரைப் பாராட்டியது. - படம்: ஒன்நியூஸ்31/ஃபேஸ்புக்"}, {"image_url": "https://cassette.sphdigital.com.sg/image/tamilmurasu/6f269bccdbcde1685de9e94666084a55124b4e66caff9061beff379ab209b790", "alt_text": "author", "caption": null}, {"image_url": "https://cassette.sphdigital.com.sg/image/tamilmurasu/f6da002d9422832b59e2cbf4f8746607aca46309fa2046d499e3d6722eb7244c?w=235", "alt_text": "ஜப்பானிய வேட்டைக்காரர்கள் கொன்ற இந்தக் கரடி, 66 பசுக்களைத் தாக்கியதாக நம்பப்படுகிறது.", "caption": null}]}
{"article_url": "https://tamilmurasu.com.sg/singapore/story20240130-145204", "site_title": "செங்கடல்  நெருக்கடிநிலை: சிங்கப்பூரில் பணவீக்கம், உணவு விலை அதிகரிக்கலாம்", "publish_date": "2024-01-30", "content": "செங்கடல்  நெருக்கடிநிலை: சிங்கப்பூரில் பணவீக்கம், உணவு விலை அதிகரிக்கலாம்\n\n30 Jan 2024 - 12:53 pm\n\n1\n\nmins read\n\nதன்னால் முடிந்த வரை பொருள்களின் விலையை சீராக வைத்திருக்கப்போவதாக என்டியுசி ஃபேர்பிரைஸ் உறுதி அளித்துள்ளது. -\n\nபடம்: ஸ்ட்ரெய்ட்ஸ் டைம்ஸ்\n\nநரேந்திரன் பிள்ளை\n\n>\n\nசெங்கடல் நெருக்கடிநிலை காரணமாக சிங்கப்பூரில் பணவீக்கமும் உணவு விலையும் அதிகரிக்கக்கூடும் என்று அஞ்சப்படுகிறது.\n\nஇருப்பினும், கொவிட்-19 நெருக்கடிநிலையின்போது ஏற்பட்ட பணவீக்க அதிகரிப்பைப் போன்று இம்முறை பாதிப்பு கடுமையானதாக இருக்காது என்று பொருளியல் நிபுணர்கள் தெரிவித்துள்ளனர்.\n\nஇந்நிலையில், தன்னால் முடிந்த வரை பொருள்களின் விலையைச் சீராக வைத்திருக்கப்போவதாக என்டியுசி ஃபேர்பிரைஸ் உறுதி அளித்துள்ளது.\n\nகாஸாவில் இஸ்‌ரேல் நடத்தும் தாக்குதலுக்குக் கடும் எதிர்ப்பு தெரிவித்து அதற்குப் பதிலடி கொடுக்கும் வகையில் ஈரானின் ஆதரவைப் பெற்ற ஹூதி போராளிகள் கடந்த நவம்பர் மாதத்திலிருந்து செங்கடல் வழியாகச் செல்லும் சரக்குக் கப்பல்கள் மீது தாக்குதல்களை நடத்துகின்றனர்.\n\nஆசியாவையும் ஐரோப்பாவையும் இணைக்கும் முக்கிய கடற்பகுதியாக செங்கடல் விளங்குகிறது.\n\nஹூதி போராளிகள் நடத்தும் தாக்குதல்கள் காரணமாக வழக்கமாக செங்கடல் வழியாகச் செல்லும் சரக்குக் கப்பல்களில் ஏறத்தாழ 90 விழுக்காடு கப்பல்களுக்கு வேறு பாதையில் செல்லும் கட்டாயம் ஏற்பட்டுள்ளது.\n\nசெங்கடல் நெருக்கடிநிலை காரணமாக கப்பல் போக்குவரத்துச் செலவினம் அதிகரிப்பதாகக் கூறப்படுகிறது.\n\nஇந்த செலவினத்தை ஈடுசெய்ய விற்பனை செய்யப்படும் பொருள்களின் விலையை நிறுவனங்கள் உயர்த்தினால் சிங்கப்பூரில் பணவீக்கம் அதிகரிக்கக்கூடும் என்றும் அதன் பாதிப்பு ஜனவரி மாதத்திலேயே தெரியவரலாம் என்றும் மேபேங்க் வங்கியின் பொருளியல் நிபுணர் பிரயன் லீ தெரிவித்தார்.\n\nகுறிப்புச் சொற்கள்\n\nபணவீக்கம்\n\nதொடர்புடைய செய்திகள்\n\nசெங்கடலில் தாக்குதல்; மளிகைப் பொருள்விலை உயரும் அபாயம்\n\n19 Jan 2024\n\n-\n\n6:24 PM", "images": [{"image_url": "https://cassette.sphdigital.com.sg/image/tamilmurasu/1eda5a02aebe1674cb665aaab0be739c1440e45afd82cb2bae66b3fe0f613c7e?w=825", "alt_text": "2e3de7bb-6ce7-4968-9de7-2f196a7b129a", "caption": "தன்னால் முடிந்த வரை பொருள்களின் விலையை சீராக வைத்திருக்கப்போவதாக என்டியுசி ஃபேர்பிரைஸ் உறுதி அளித்துள்ளது. - படம்: ஸ்ட்ரெய்ட்ஸ் டைம்ஸ்"}, {"image_url": "https://cassette.sphdigital.com.sg/image/tamilmurasu/6f269bccdbcde1685de9e94666084a55124b4e66caff9061beff379ab209b790", "alt_text": "author", "caption": null}, {"image_url": "https://cassette.sphdigital.com.sg/image/tamilmurasu/31dbc133eada42eb4b0ddf4d28a46eba5181425caeaa5f3378c94002b7e2e21d?w=235", "alt_text": "கிளர்ச்சியாளர்களின் ஏவுகணைத் தாக்குதலை தவிர்ப்பதற்காக ஆப்பிரிக்காவைச் சுற்றியுள்ள நீண்ட நீர்வழிப் பாதை வழியாக உணவு ஏற்றப்பட்ட சரக்குக் கப்பல்கள் செல்கின்றன.", "caption": null}]}
{"article_url": "https://tamilmurasu.com.sg/singapore/story20240130-145203", "site_title": "மனைவி பகிர்வு வழக்கு: ஆடவருக்கு 13 ஆண்டுகள் சிறை, 12 பிரம்படிகள்", "publish_date": "2024-01-30", "content": "மனைவி பகிர்வு வழக்கு: ஆடவருக்கு 13 ஆண்டுகள் சிறை, 12 பிரம்படிகள்\n\n30 Jan 2024 - 12:07 pm\n\n2\n\nmins read\n\nதண்டனை விதிக்கப்பட்ட 45 வயது ஆடவர் தீர்ப்பை எதிர்த்து மேல்முறையீடு செய்யப்போவதாகத் தெரிவிக்கப்பட்டுள்ளது. -\n\nபடம்: இணையம்\n\nநரேந்திரன் பிள்ளை\n\n>\n\nமனைவிகளைப் பகிர்ந்துகொள்ளும் நோக்குடன் அவர்களுக்கு மயக்க மருந்து கொடுத்து பாலியல் வன்கொடுமை செய்த ஏழு ஆடவர்கள் தொடர்பான வழக்கில் மேலும் ஒருவருக்குத் தண்டனை விதிக்கப்பட்டது.\n\nஇந்த வழக்குடன் தொடர்புடையவர்களில் ஆறு பேருக்குத் தண்டனை விதிக்கப்பட்டுவிட்ட நிலையில், ஏழாவது ஆடவருக்கு ஜனவரி 30ஆம் தேதியன்று 13 ஆண்டுகள் சிறைத் தண்டனையும் 12 பிரம்படிகளும் விதிக்கப்பட்டன.\n\nமயக்கமுற்ற தமது மனைவியைப் பாலியல் வன்கொடுமை செய்ய 2011ஆம் ஆண்டு மார்ச் மாதத்தில் ‘ஓ’ என்று குறிப்பிடப்படும் அந்த 45 வயது நிதி நிர்வாகியை  ‘ஜே’ என்று  குறிப்பிடப்படும் ஆடவர் அழைத்ததாக நீதிமன்றத்தில் தெரிவிக்கப்பட்டது.\n\nஅன்று ‘ஜே’யும் அவரது மனைவியும் தங்கள் திருமணத்தின் மூன்றாவது ஆண்டு நிறைவைக் கொண்டாடியதாகத் தெரிவிக்கப்பட்டது.\n\nஇந்த வழக்கின் பிரதான குற்றவாளியான ‘ஜே’, 2010ஆம் ஆண்டுக்கும் 2018ஆம் ஆண்டுக்கும் இடைப்பட்ட காலகட்டத்தில் தமது மனைவிக்கு மயக்க மருந்து கொடுத்து அவர் மயங்கியதும் அவரைப் பாலியல் வன்கொடுமை செய்ய ஐந்து ஆடவர்களை அழைத்ததாகத் தெரிவிக்கப்பட்டது.\n\n‘ஓ’வுக்குத் திருமணமாகி இரண்டு பிள்ளைகள் உள்ளனர்.\n\n‘ஜே’ தீட்டிய சதித்திட்டத்தில் சிக்கிய துரதிர்ஷ்டசாலி என்று அவர் தம்மை வர்ணித்தார்.\n\nஇதை நீதிபதி மேவிஸ் சியோன் ஏற்க மறுத்தார்.\n\nகுற்றம் புரிந்த பிறகு, அதை எண்ணி ‘ஓ’ வருத்தப்படவில்லை என்றும் அப்பெண்ணைப் பாலியல் வன்கொடுமை செய்ததும் ‘ஜே’யுடன் தொடர்ந்து கலந்துரையாடல்களில் அவர் ஈடுபட்டதிலிருந்து தெரிவதாகவும் நீதிபதி கூறினார்.\n\nஅடித்தள அமைப்பு தொண்டூழியராகவும் உணவு அறநிறுவனத் தொண்டூழியராகவும் ‘ஓ’ சேவையாற்றியதை அவர் கருத்தில் கொள்ள மறுத்தார்.\n\nதமது கட்சிக்காரர் தீர்ப்பை எதிர்த்து மேல்முறையீடு செய்யப்போவதாக ‘ஓ’வின் வழக்கறிஞர் திரு சுவா எங் ஹுயி கூறினார்.\n\n$120,000 பிணையில் ‘ஓ’ விடுவிக்கப்பட்டுள்ளார்.\n\nகடந்த ஆண்டு மே மாதம் ‘ஜே’க்கு 29 ஆண்டுகள் சிறைத் தண்டனையும் 24 பிரம்படிகளும் விதிக்கப்பட்டன.\n\nகுறிப்புச் சொற்கள்\n\nகுற்றம்\n\nதொடர்புடைய செய்திகள்\n\nமனைவி பகிர்வு வழக்கு: மேல்முறையீடு நிராகரிப்பு\n\n17 Jan 2024\n\n-\n\n5:30 PM", "images": [{"image_url": "https://cassette.sphdigital.com.sg/image/tamilmurasu/8792328825cae04f7ff0f465d639bf5a287ebcefcaaa768d4642a7940b2fed3a?w=825", "alt_text": "b12c5b8d-ba06-4201-b238-cf9a9f6d83f2", "caption": "தண்டனை விதிக்கப்பட்ட 45 வயது ஆடவர் தீர்ப்பை எதிர்த்து மேல்முறையீடு செய்யப்போவதாகத் தெரிவிக்கப்பட்டுள்ளது. - படம்: இணையம்"}, {"image_url": "https://cassette.sphdigital.com.sg/image/tamilmurasu/6f269bccdbcde1685de9e94666084a55124b4e66caff9061beff379ab209b790", "alt_text": "author", "caption": null}, {"image_url": "https://cassette.sphdigital.com.sg/image/tamilmurasu/f578e8b70f48dc7be77b1ec845aa1bc892aadcb9a904a9674254a4d24d31fd49?w=235", "alt_text": "மனைவிக்குக் கொடுமை இழைத்த ஆடவர் புரிந்த குற்றங்களைக் கருத்தில் கொள்ளும்போது அவருக்கு விதிக்கப்பட்ட தண்டனை கடுமையானதல்ல என்று தலைமை நீதிபதி சுந்தரேஷ் மேனன் தெரிவித்தார்.", "caption": null}]}
{"article_url": "https://tamilmurasu.com.sg/world/story20240130-145202", "site_title": "சிட்னி துறைமுகத்தில் பெண்ணைத்தாக்கிய சுறா", "publish_date": "2024-01-30", "content": "சிட்னி துறைமுகத்தில் பெண்ணைத்தாக்கிய சுறா\n\n30 Jan 2024 - 11:42 am\n\n1\n\nmins read\n\nபாதிக்கப்பட்ட பெண்ணின் வலது காலில் மிகக் கடுமையான காயங்கள் ஏற்பட்டன. -\n\nபடம்: ஏஎஃப்பி\n\nநரேந்திரன் பிள்ளை\n\n>\n\nசிட்னி:\n\nசிட்னி துறைமுகத்துக்கு அருகில் உள்ள கடற்பகுதியில் நீந்திக்கொண்டிருந்த பெண் ஒருவர் சுறாவால் தாக்கப்பட்டார். இதில் அப்பெண்ணின் வலது காலில் மிகக் கடுமையான காயங்கள் ஏற்பட்டதாக ஆஸ்திரேலிய ஊடகம் தெரிவித்தது.\n\nஜனவரி 29ஆம் தேதியன்று சிட்னி நகரின் முக்கிய சின்னமான சிட்னி ஓப்பரா ஹவுசுக்கு அருகில் உள்ள எலிசபெத் விரிகுடாவில் 29 வயது திருவாட்டி லோரன் ஓ’ நீல் நீந்திக்கொண்டிருந்தபோது அவரைச் சுறா தாக்கியதாக ஆஸ்திரேலியக் காவல்துறை கூறியது.\n\nசுறாவிடமிருந்து தப்பிக்கப் போராடிக்கொண்டிருந்த திருவாட்டி ஓ’ நீலைக் காப்பாற்ற அப்பகுதியைச் சேர்ந்த குடியிருப்பாளர்கள் விரைந்ததாகத் தெரிவிக்கப்பட்டது.\n\nதிருவாட்டி ஓ’ நீலின் உடல்நிலை சீராக இருப்பதாகவும் செயின்ட் வின்சென்ட் மருத்துவமனையின் தீவிர சிகிச்சைப் பிரிவில் அவர் அனுமதிக்கப்பட்டுள்ளதாகவும் தெரிவிக்கப்பட்டது.\n\nஅவருக்கு அறுவை சிகிச்சை மேற்கொள்ளப்படும் என்று மருத்துவமனை கூறியது.\n\n2009ஆம் ஆண்டுக்குப் பிறகு சிட்னி, துறைமுகத்தில் சுறாவால் ஒருவர் தாக்கப்பட்டிருப்பது இது முதல் முறை.\n\n2009ஆம் ஆண்டில் சிட்னி துறைமுகத்துக்கு அருகில் உள்ள கடற்பகுதியில் ஆஸ்திரேலியக் கடற்படை அதிகாரி ஒருவர் நீந்திக்கொண்டிருந்தபோது சுறா ஒன்று அவரைத் தாக்கியது.\n\nஅந்தச் சுறாவுடன் சண்டையிட்டு அந்த ஆடவர் தப்பினார். அவரது கரத்திலும் காலிலும் காயங்கள் ஏற்பட்டன.\n\n2002ஆம் ஆண்டு பிப்ரவரி மாதம் சிட்னி கடற்பகுதியில்  பிரிட்டிஷ் முக்குளிப்புப் பயிற்றுவிப்பாளரான 35 வயது சைமன் நீலிஸ் சுறாவால் தாக்கப்பட்டு உயிரிழந்தார்.\n\n1963ஆம் ஆண்டுக்குப் பிறகு சிட்னி கடற்பகுதியில் சுறாவால் தாக்கப்பட்டு ஒருவர் மாண்டது அதுவே முதல் முறை.\n\nகுறிப்புச் சொற்கள்\n\nஆஸ்திரேலியா\n\nதொடர்புடைய செய்திகள்\n\nசிட்னியில் சுறா மீன் தாக்கி ஒருவர் பலி\n\n06 Sep 2021\n\n-\n\n5:30 AM", "images": [{"image_url": "https://cassette.sphdigital.com.sg/image/tamilmurasu/a99ba5204bebef4359029df6cbadb30cfde94ff98888e1057fa611ae39b6c770?w=825", "alt_text": "d398278c-62c9-4ce7-8918-49f83f044557", "caption": "பாதிக்கப்பட்ட பெண்ணின் வலது காலில் மிகக் கடுமையான காயங்கள் ஏற்பட்டன. - படம்: ஏஎஃப்பி"}, {"image_url": "https://cassette.sphdigital.com.sg/image/tamilmurasu/6f269bccdbcde1685de9e94666084a55124b4e66caff9061beff379ab209b790", "alt_text": "author", "caption": null}, {"image_url": "https://tamilmurasu.com.sg/web2-assets/tm_default_image-TFStbgXe.webp?w=235", "alt_text": null, "caption": null}]}
{"article_url": "https://tamilmurasu.com.sg/singapore/story20240130-145201", "site_title": "2023ல் பணவீக்கம் குறைந்தது", "publish_date": "2024-01-30", "content": "2023ல் பணவீக்கம் குறைந்தது\n\n30 Jan 2024 - 11:20 am\n\n2\n\nmins read\n\nஉணவு, வீடு, தண்ணீர், மின்சாரம், விடுமுறைப் பயணங்கள் போன்றவற்றுக்கு பயனீட்டாளர்கள் தொடர்ந்து செலவழித்தாக டிபிஎஸ் வங்கி தெரிவித்தது. -\n\nபடம்: ஸ்ட்ரெய்ட்ஸ் டைம்ஸ்\n\nநரேந்திரன் பிள்ளை\n\n>\n\nகடந்த 2022ஆம் ஆண்டில் சிங்கப்பூரில் பணவீக்கம் உச்சம் தொட்டது. அது கடந்த ஆண்டு குறைந்ததையடுத்து வாழ்க்கைச் செலவினம் தொடர்பாக சிங்கப்பூர் குடும்பங்களுக்கு ஏற்பட்டிருந்த நெருக்குதல் தளர்ந்தது.\n\nஅனைத்து வருமானப் பிரிவுகளுடன் ஒப்பிடும்போது குறைந்த வருமான குடும்பங்களுக்குப் பணவீக்கம் ஆகச் சிறிய அளவில் ஏற்றம் கண்டது.\n\nவீட்டு உரிமையாளர்கள் தங்கள் வீடுகளில் வசித்துக்கொண்டே வீட்டின் அறைகளை வாடகைக்கு விட்டு பெறும் வாடகையைச் சேர்க்காமல், வருமானப் பிரிவுகளில் ஆகக் கடைசியில் இருக்கும் 20 விழுக்காட்டினருக்கான பயனீட்டாளர் விலைக் குறியீடு கடந்த ஆண்டு 4 விழுக்காடு உயர்ந்தது. 2022ல் அது 5 விழுக்காடு உயர்ந்தது.\n\nஅதே போன்று நடுத்தர வருமானப் பிரிவினருக்கும்  உயர் வருமானப் பிரிவினருக்கும் கடந்த ஆண்டு பணவீக்கம் தளர்ந்ததாக ஜனவரி 23ஆம் தேதியன்று புள்ளிவிவரத் துறை கூறியது.\n\nவருமானப் பிரிவுகளின் நடுப்பகுதியில் உள்ள 60 விழுக்காட்டினருக்கு வாடகைகளைச் சேர்க்காமல் பயனீட்டாளர் விலைக் குறியீடு கடந்த ஆண்டு 4.7 விழுக்காடு ஏற்றம் கண்டது.\n\nஆக அதிக வருமானம் ஈட்டும் 20 விழுக்காட்டினரின் பயனீட்டாளர் விலைக் குறியீடு 5.2 விழுக்காடு அதிகரித்தது.\n\nசொந்த வீடுகளில் வசிக்கும் குடும்பங்களுக்கு வாடகைச் செலவினம் இல்லை.\n\nஎனவே, வாடகை சேர்க்கப்படாத நிலையில் சராசரி குடும்பங்களுக்கான பயனீட்டாளர் விலைக் குறியீட்டைத் துல்லியமாகத் தெரிந்துகொள்ளலாம் என்று  தெரிவிக்கப்பட்டது.\n\nவீடு, போக்குவரத்து, உணவு, தண்ணீர், மின்சாரத்துக்கான செலவு அதிகரிப்பு ஒட்டுமொத்த அளவில் கடந்த ஆண்டு பணவீக்கத்துக்கு முக்கிய காரணங்களாக இருந்ததாகக் கூறப்படுகிறது.\n\nஉணவு, வீடுகள், தண்ணீர் மற்றும் மின்சாரம், விடுமுறைப் பயணங்கள் போன்றவற்றுக்கு பயனீட்டாளர்கள் தொடர்ந்து செலவழித்தாக டிபிஎஸ் வங்கி கூறியது.\n\nபயனீட்டாளர்களுக்கிடையே பயணச் செலவுகள் அதிகரித்திருப்பதாக ஓசிபிசி வங்கியும் யுஓபி வங்கியும் தெரிவித்தன.\n\n2022ஆம் ஆண்டு டிசம்பர் மாதத்துக்கும் கடந்த ஆண்டு நவம்பர் மாதத்துக்கும் இடைப்பட்ட காலகட்டத்தில் யுஓபி  கடன் அட்டைகளைப் பயன்படுத்தி $1 பில்லியனுக்கு அதிகமான விமானப் பயணச்சீட்டுகள் வாங்கப்பட்டதாகத் தெரிவிக்கப்பட்டது.\n\nகடன் அட்டையைப் பயன்படுத்தி அத்தியாவசியமற்ற பொருள்களை வாங்கும் போக்கு வாடிக்கையாளர்களிடையே அதிகரித்திருப்பதாக ஓசிபிசி கூறியது.\n\nகுறிப்புச் சொற்கள்\n\nபணவீக்கம்\n\nதொடர்புடைய செய்திகள்\n\nபணவீக்கம் 2023ல் 4.8 விழுக்காடாகக் குறைந்தது\n\n23 Jan 2024\n\n-\n\n5:02 PM", "images": [{"image_url": "https://cassette.sphdigital.com.sg/image/tamilmurasu/2a86c210e3781dbb470b02c7f945f730669879b19a96b2c8d5251e4bd42c2970?w=825", "alt_text": "195dbb1d-e2ef-4764-b3ef-3bb75a32e71f", "caption": "உணவு, வீடு, தண்ணீர், மின்சாரம், விடுமுறைப் பயணங்கள் போன்றவற்றுக்கு பயனீட்டாளர்கள் தொடர்ந்து செலவழித்தாக டிபிஎஸ் வங்கி தெரிவித்தது. - படம்: ஸ்ட்ரெய்ட்ஸ் டைம்ஸ்"}, {"image_url": "https://cassette.sphdigital.com.sg/image/tamilmurasu/6f269bccdbcde1685de9e94666084a55124b4e66caff9061beff379ab209b790", "alt_text": "author", "caption": null}, {"image_url": "https://cassette.sphdigital.com.sg/image/tamilmurasu/e0803ea14b3b91d123d0a6e774d480e85f3613c72508911bf67c2c2833337273?w=235", "alt_text": "2022ஆம் ஆண்டில் பணவீக்கம் 6.1 விழுக்காடாக இருந்தது.", "caption": null}]}
{"article_url": "https://tamilmurasu.com.sg/lifestyle/story20240129-145168", "site_title": "முதியோர், வசதிகுறைந்த குடும்பங்களுக்கு 8,000க்கும் மேற்பட்ட பராமரிப்புப் பைகள்", "publish_date": "2024-01-29", "content": "முதியோர், வசதிகுறைந்த குடும்பங்களுக்கு 8,000க்கும் மேற்பட்ட பராமரிப்புப் பைகள்\n\n30 Jan 2024 - 5:38 am\n\n2\n\nmins read\n\nபராமரிப்புப் பைகளைப் பார்வையிடும் துணைப் பிரதமர் ஹெங் சுவீ கியட், சமுதாய, குடும்ப மேம்பாட்டு அமைச்சர் மசகோஸ் ஸுல்கிஃப்லி. -\n\nபடம்: சமூக உண்டியல்\n\n1\n\nof\n\n3\n\nபராமரிப்புப் பை வழங்குதலை அதிகாரபூர்வமாகத் தொடங்கிவைக்கும் துணைப் பிரதமர் ஹெங் சுவீ கியட், சமுதாய, குடும்ப மேம்பாட்டு அமைச்சர் மசகோஸ் ஸுல்கிஃப்லி . -\n\nபடம்: சமூக உண்டியல்\n\n1\n\nof\n\n3\n\n‘ஸ்டேண்டர்ட் சார்ட்டர்ட்’ வங்கியில் பணியாற்றுபவர்கள் பராமரிப்புப் பைகளை நிரப்ப உதவினர். -\n\nபடம்: சமூக உண்டியல்\n\n1\n\nof\n\n3\n\nபராமரிப்புப் பைகளைப் பார்வையிடும் துணைப் பிரதமர் ஹெங் சுவீ கியட், சமுதாய, குடும்ப மேம்பாட்டு அமைச்சர் மசகோஸ் ஸுல்கிஃப்லி. -\n\nபடம்: சமூக உண்டியல்\n\n1\n\nof\n\n3\n\nபராமரிப்புப் பை வழங்குதலை அதிகாரபூர்வமாகத் தொடங்கிவைக்கும் துணைப் பிரதமர் ஹெங் சுவீ கியட், சமுதாய, குடும்ப மேம்பாட்டு அமைச்சர் மசகோஸ் ஸுல்கிஃப்லி . -\n\nபடம்: சமூக உண்டியல்\n\n1\n\nof\n\n3\n\n‘ஸ்டேண்டர்ட் சார்ட்டர்ட்’ வங்கியில் பணியாற்றுபவர்கள் பராமரிப்புப் பைகளை நிரப்ப உதவினர். -\n\nபடம்: சமூக உண்டியல்\n\n1\n\nof\n\n3\n\nபராமரிப்புப் பைகளைப் பார்வையிடும் துணைப் பிரதமர் ஹெங் சுவீ கியட், சமுதாய, குடும்ப மேம்பாட்டு அமைச்சர் மசகோஸ் ஸுல்கிஃப்லி. -\n\nபடம்: சமூக உண்டியல்\n\n1\n\nof\n\n3\n\nரவி சிங்காரம்\n\n>\n\nசீனப் புத்தாண்டை முன்னிட்டு சனிக்கிழமை ஜனவரி 27ஆம் தேதி 1,300க்கும் மேற்பட்ட தொண்டூழியர்கள் சிங்கப்பூர் முழுவதும், 21 தொகுதிகளில் வசிக்கும் முதியோருக்கும் உதவி தேவைப்படும் குடும்பங்களுக்கும் 8,000க்கும் மேற்பட்ட பராமரிப்புப் பைகளை வழங்கினர்.\n\nஆண்டுதோறும் நடைபெறும் ‘சமூக உண்டியல் ஃபூ டாய்’ (Fú Dài) எனும் இந்நிகழ்ச்சியில் சென்ற ஆண்டைவிடக் கூடுதலாக இரு தொகுதிகளுக்கு இவ்வாண்டு அடித்தள ஆலோசகர்களும் நிறுவனத் தொண்டூழியர்களும் பராமரிப்புப் பைகளை வழங்கினர்.\n\nதெம்பனிஸ், குவீன்ஸ்டவுன், பொங்கோல், நீ சூன், ஜூரோங் வெஸ்ட் போன்ற தொகுதிகளுக்கு அவர்கள் சென்றனர்.\n\n‘டிமென்ஷியா சிங்கப்பூர்’, ‘பர்டாபிஸ்’ கல்வி, நல நிலையம். ஃபெய் இயூ சமூக சேவைகள் போன்று சமூக உண்டியல் அமைப்பு ஆதரிக்கும் சமூக சேவை அமைப்புகளின் சேவையைப் பெறுபவர்களுக்கும் உதவி தேவைப்படுவோருக்கும் பைகள் வழங்கப்பட்டன.\n\nவீட்டுச் செலவுகளைக் குறைக்கும் நோக்கிலும் சீனப் புத்தாண்டு மகிழ்ச்சியைப் பகிர்ந்துகொள்ளும் நோக்கிலும் வழங்கப்பட்ட அப்பைகளில் அரிசி, சமையல் எண்ணெய் போன்ற அத்தியாவசியப் பொருள்களும் ‘குக்கீஸ்’ போன்ற உணவுப்பொருள்களும் அடங்கியிருந்தன.\n\nஇம்மாபெரும் நிகழ்ச்சிக்கு, சமூக உண்டியலும் ‘ஹார்ட்வார்மர்ஸ்’ எனும் தொண்டூழியக் குழுவும், 40க்கும் மேற்பட்ட அமைப்புகளையும் தனிநபர்களையும் திரட்டி, நன்கொடை, பராமரிப்புப் பைத் தயாரிப்பு மற்றும் விநியோகப் பணிகளில் ஈடுபடுத்தின.\n\nதுணைப் பிரதமரும் பொருளியல் கொள்கைகளுக்கான ஒருங்கிணைப்பு அமைச்சருமான ஹெங் சுவீ கியட் நிகழ்ச்சியின் சிறப்பு விருந்தினராகக் கலந்துகொண்டார்.\n\nநிகழ்ச்சியை சமுதாய, குடும்ப மேம்பாட்டு அமைச்சரும் சுகாதார இரண்டாம் அமைச்சருமான மசகோஸ் ஸுல்கிஃப்லி வழிநடத்தினார்.\n\n“பத்தாண்டுகளுக்கும் மேலாக  ‘சமூக உண்டியல் ஃபூ டாய்’, ஆயிரத்துக்கும் மேற்பட்ட தொண்டூழியர்கள் சமூகத்திற்கு அர்த்தமுள்ள வகையில் சேவையாற்றும் தளமாக அமைந்துள்ளது.”\n\n“முன்னேறும் சிங்கப்பூர் திட்டத்தின்கீழ் இடம்பெறும் இம்முயற்சி, சமூகத்தில் ஒருவரையொருவர் அன்போடு கவனிக்க வழிவகுக்கிறது.” என்றார் சமூக உண்டியல் அமைப்பின் தலைவர் சியூ சூடாட்.\n\nசிங்கப்பூர் மக்கள்தொகை மூப்படைந்துவருவதால் (2030க்குள் நான்கு சிங்கப்பூரர்களில் ஒருவர் 65 வயதுக்கும் மேற்பட்டவராக இருப்பார்) சமூக உண்டியல், உதவி தேவைப்படும் முதியோருக்கும் அவர்களைப் பார்த்துக் கொள்பவர்களுக்கும் 28 பராமரிப்புத் திட்டங்களை வழங்குகிறது. 45 குடும்பச் சேவை நிலையங்களில் உள்ள சேவைகள், திட்டங்களுக்கு நிதியாதரவும் கொடுக்கிறது.\n\nகுறிப்புச் சொற்கள்\n\nசமூக சேவை\n\nஉணவு\n\nபுத்தாண்டு\n\nதொடர்புடைய செய்திகள்\n\nசிங்கப்பூர் - சீனா பரஸ்பர விசா விலக்குபிப்ரவரி 9ல் தொடங்குகிறது\n\n25 Jan 2024\n\n-\n\n4:50 PM\n\nஎம்ஆர்டி, பேருந்து நிலையங்களில்நன்கொடை வழங்க சிறப்பு ஏற்பாடு\n\n11 Dec 2023\n\n-\n\n10:15 PM\n\nசமூகம் மேம்பட நிதி திரட்டும் இந்திய சமையல் பயிலரங்கு\n\n09 Jan 2024\n\n-\n\n5:30 AM", "images": [{"image_url": "https://cassette.sphdigital.com.sg/image/tamilmurasu/58170927c67d680514fb09d860d8e55709b0299486d2516284a086d436bab3ca?w=825", "alt_text": "54d015dc-1a31-4b56-956e-40c05f9a6d1d", "caption": "பராமரிப்புப் பைகளைப் பார்வையிடும் துணைப் பிரதமர் ஹெங் சுவீ கியட், சமுதாய, குடும்ப மேம்பாட்டு அமைச்சர் மசகோஸ் ஸுல்கிஃப்லி. - படம்: சமூக உண்டியல் 1 of 3"}, {"image_url": "https://cassette.sphdigital.com.sg/image/tamilmurasu/5164cea97e75e0a0b38c64ab451fcd86b99714ab327c7aad99fc04de5d29b48a?w=825", "alt_text": "9565efae-a1d6-48f0-a232-147d8554c851", "caption": "பராமரிப்புப் பை வழங்குதலை அதிகாரபூர்வமாகத் தொடங்கிவைக்கும் துணைப் பிரதமர் ஹெங் சுவீ கியட், சமுதாய, குடும்ப மேம்பாட்டு அமைச்சர் மசகோஸ் ஸுல்கிஃப்லி . - படம்: சமூக உண்டியல் 1 of 3"}, {"image_url": "https://cassette.sphdigital.com.sg/image/tamilmurasu/6e069e0b2a68ba7191ee2da11c2c96dc6304b24616ad2f26bfb50842a717abe4?w=825", "alt_text": "99a11aa4-f674-4a25-b86b-6a1aac9df354", "caption": "‘ஸ்டேண்டர்ட் சார்ட்டர்ட்’ வங்கியில் பணியாற்றுபவர்கள் பராமரிப்புப் பைகளை நிரப்ப உதவினர். - படம்: சமூக உண்டியல் 1 of 3"}, {"image_url": "https://cassette.sphdigital.com.sg/image/tamilmurasu/9b89149119410158a3ec2e5937a0c9dea9751fdfef999e593a5a94dcf5899bda", "alt_text": "author", "caption": null}, {"image_url": "https://cassette.sphdigital.com.sg/image/tamilmurasu/baf911469d36c7bd711ed14e8e2f02a3982fb9e327f28cf72cfe3b32b23cd80c?w=235", "alt_text": "மெர்லயன் சிலைக்கு அருகே புகைப்படம் எடுக்கும் சுற்றுலாப் பயணிகள். சிங்கப்பூரும் சீனாவும் ஒன்று மற்றதன் நாட்டில் விசா இல்லாமல் முப்பது நாள் தங்க அனுமதிக்கவிருக்கிறது.", "caption": null}, {"image_url": "https://cassette.sphdigital.com.sg/image/tamilmurasu/5d45ca6fee1d16eca475ed278b1a5e5ec131dbab872ec3618138e6a8027f5bc3?w=235", "alt_text": "உள்துறை துணை அமைச்சர் சுன் ஷுவெலிங், எஸ்எம்ஆர்டி கார்ப்பரேஷன் தலைவர் சியா மூன் மிங் (இடம்), சமூக உண்டியல் நிர்வாக இயக்குநர் ஜேக் லிம் (வலம்) ஆகியோர் புதிய நன்கொடை வசதியை தொடங்கிவைத்தனர்.", "caption": null}, {"image_url": "https://cassette.sphdigital.com.sg/image/tamilmurasu/e5ee0ce1b2d07c008b8e698cdbf9acba53347d0d664936d502f48bda9bde5c8b?w=235", "alt_text": "சமையல் முன் அனுபவம் இல்லாதவருக்கும் விளங்கும் வண்ணம் எளிய பயிலரங்காக இது அமையும் என்கிறார் ‌‌ஷர்மா.", "caption": null}]}
{"article_url": "https://tamilmurasu.com.sg/singapore/story20240129-145166", "site_title": "பழங்களால் உருவாக்கப்பட்ட ஆகப் பெரிய கலைப்படைப்பு", "publish_date": "2024-01-29", "content": "பழங்களால் உருவாக்கப்பட்ட ஆகப் பெரிய கலைப்படைப்பு\n\n30 Jan 2024 - 5:37 am\n\n3\n\nmins read\n\nபழங்களைக் கொண்டு உருவாக்கப்பட்ட 7.43 மீ. X 7.43 மீ. படைப்பு. -\n\nபடம்: லாவண்யா வீரராகவன்\n\nலாவண்யா வீரராகவன்\n\n>\n\nமேரிமவுண்ட் சமூக மன்றத்தில், அப்பகுதி மக்கள் இணைந்து 30 வகைகளைச் சேர்ந்த ஏறத்தாழ 10,000 பழங்களைக் கொண்டு, பழங்களால் பெரிய ரங்கோலியை உருவாக்கி, சாதனை படைத்தனர்.\n\nதைப்பொங்கல் 2024ஐ முன்னிட்டு அவர்கள் செய்த 24X24 அடியில் செய்த இந்த கலைப்படைப்பு, சிங்கப்பூர் சாதனைப் புத்தகத்திலும் இடம்பெற்றுள்ளது.\n\nமேரிமவுண்ட் சமூக மன்றம் இவ்வாண்டின் பொங்கல் விழாவை கடந்த ஜனவரி 28ஆம் நாள் கொண்டாடியது. இந்நிகழ்வில் கல்வி, மனிதவள துணை அமைச்சர் கான் சியோ ஹுவாங் சிறப்பு விருந்தினராகக் கலந்துகொண்டார்.\n\nகடைசி எட்டு ஆரஞ்சுப் பழங்களை வைத்து இந்தப் படைப்பை முடித்து வைத்தார் அவர். அத்துடன், மக்களுடன் கலந்துரையாடிய அவர், அங்குள்ள பெண்கள் பயிற்றுவிக்க, கோலாட்டம் ஆடியும் மகிழ்ந்தார்.\n\nமேரிமவுண்ட் வட்டார மக்களுடன் சிறப்பு விருந்தினர் கல்வி, மனிதவள துணை அமைச்சர் கான் சியோ ஹுவாங். -\n\nபடம்: லாவண்யா வீரராகவன்\n\nபொங்கல் வழிபாடு, கிராமப் பொங்கல் கொண்டாட்டங்களை கண்முன் நிறுத்திய சிற்றுரு (மினியேச்சர்), பல்வேறு கலை நிகழ்ச்சிகள், அறுசுவை உணவு உள்ளிட்டவற்றுடன் கொண்டாடப்பட்ட இவ்விழாவில் 70 வெளிநாட்டு ஊழியர்களும் கலந்து கொண்டனர்.\n\nஅவர்களின் திறமைகளை வெளிக்கொணரும் வகையில் போட்டிகள் நடத்தப்பட்டு பரிசுகளும் வழங்கப்பட்டன. டெங்கி குறித்த விழிப்புணர்வு ஏற்படுத்தப்பட்டு, அதுகுறித்த வினாடி வினா நடத்தப்பட்டது. சரியான விடை கூறியோருக்கு அன்பளிப்புப் பை வழங்கப்பட்டது.\n\nஇந்நிகழ்வு குறித்து மேரிமவுண்ட் சமூக மன்ற இந்தியர் நற்பணிச் செயற்குழுவின் தலைவர் விஜயேந்திரன், 65, கூறுகையில், “இதனை ஏறத்தாழ நான்கு மாதங்களுக்கும் மேலாகத் திட்டமிட்டோம். நம் சமூக மன்றம் தனித்துத் தெரியும் வகையில் ஏதேனும் செய்ய வேண்டுமென்கிற ஊக்கத்தில் பிறந்ததுதான் இந்தப் பழ ரங்கோலி,” என்றார்.\n\nமுதலில் வரைபடம் தயாரித்து, அதனை சிங்கப்பூர் சாதனைப் புத்தகக் குழுவுக்கு அனுப்பி வைத்து, அதனை சரியாகச் செயல்படுத்தியதை அடுத்து, இந்த அங்கீகாரம் தங்களுக்கு கிட்டியதாகத் திரு விஜயேந்திரன் குறிப்பிட்டார்.\n\nநாட்டின் முன்னேற்றத்துக்காக உழைக்கும் வெளிநாட்டு ஊழியர்களுக்கு ஒரு விழா உணர்வை ஏற்படுத்தவும், அவர்களை உள்ளடக்கியதுதான் இச்சமூகம் என உணர்த்தும் வகையிலும், வெளிநாட்டு ஊழியர்களை அழைத்ததாக தெரிவித்தார் விஜயேந்திரன்.\n\nதுணைத்தலைவர் ரமேஷ் சுப்புராமன், 63 கூறுகையில், “இருபதுக்கும் மேற்பட்டோர் இதில் உழைப்பைச் சிந்தியுள்ளனர். பெண்களும் நேரம் பார்க்காமல், சிறு இடைவேளை மட்டுமே எடுத்துக்கொண்டு இதனைச் சாதித்துக் காட்டியுள்ளனர்,” என்றார்.\n\nஇந்த வடிவமைப்புக்கு பங்காற்றிய திரு கோவிந்தராஜ் ஜெகதீசன், 40, அனைவரும் இணைந்து செயல்பட்டு நினைத்தபடி இதனை முடித்தது நிம்மதியாக இருப்பதாகச் சொன்னார்.\n\nஅப்பகுதியில் 32 ஆண்டுகளாக வசிக்கும் திருவாட்டி பாக்கியம், 63, “இது சிறப்பான பொங்கல் விழாவாக அமைந்துள்ளது. இங்கு வந்து பங்காற்றும் பலரைக் காணும்போது மகிழ்வாக உள்ளது,” என்றார்.\n\n“இன வேறுபாடின்றி இப்பகுதி மக்கள் அனைவரும் இணைந்து\n\nஇந்த\n\nபொங்கல் கொண்டாடியதைப் பார்க்க நிறைவாக இருக்கிறது. அதிலும், இந்தக் கலைப் படைப்பை உருவாக்கியது மேலும் பெருமை,” என்று நெகிழ்ச்சியுடன் கூறினார் திருவாட்டி சுமலதா, 40.\n\nஇந்நிகழ்வில் பங்கேற்று கலைப் படைப்பில் பங்காற்றியதோடு, கோலாட்டமும் ஆடிய திருவாட்டி சிந்தியா, 43, “இது போன்ற நிகழ்வுகள் அன்றாட வாழ்விலிருந்து ஒரு மா\n\nற்ற\n\nஉணர்வைத் தருகிறது. சோம்பலாக கழியும் பொதுவான ஞாயிற்றுக்கிழமைபோல இல்லாமல் அனைவரும் சிரித்த முகத்துடன், பாரம்பரிய உடையில், பேசி சிறிது உலா வருவது இன்பமயமாக இருக்கிறது. இது ஒரு சமூகத் தொடர்பு மட்டுமல்லாது, பாரம்பரியத்தை விட்டுவிடாமல் தொடர வேண்டிய உணர்வையும் அடுத்த தலைமுறைக்குச் சொல்லித்தருவதாக அமைகிறது,” என்றார்.\n\nவிழா முடிவில், படைப்பில் வைக்கப்பட்ட அனைத்துப் பழங்களும் பங்கேற்ற அனைவருக்கும் பகிர்ந்தளிக்கப்பட்டன.\n\nகுறிப்புச் சொற்கள்\n\nசாதனை\n\nகலை\n\nபொங்கல்\n\nவிழா\n\nதொடர்புடைய செய்திகள்\n\nகால்நடைகளைப் போற்றும் மாட்டுப் பொங்கல் கொண்டாட்டம்\n\n16 Jan 2024\n\n-\n\n7:06 PM\n\nநூறு இந்தியப் பாரம்பரிய விளையாட்டுகளுடன் பொங்கல் விழா\n\n15 Jan 2024\n\n-\n\n5:35 AM\n\nதேக்காவில் கூட்டுப் பொங்கல் விழா\n\n20 Jan 2024\n\n-\n\n6:06 PM", "images": [{"image_url": "https://cassette.sphdigital.com.sg/image/tamilmurasu/09e16edd6d6c299d80a5be32bd55390650267bf9bbe65fc4d9339e7ddeb63a21?w=825", "alt_text": "60da4714-5cd1-43c0-9618-34cf898fae98", "caption": "பழங்களைக் கொண்டு உருவாக்கப்பட்ட 7.43 மீ. X 7.43 மீ. படைப்பு. - படம்: லாவண்யா வீரராகவன்"}, {"image_url": "https://cassette.sphdigital.com.sg/image/tamilmurasu/e2ad3cbc7b8df9e19ceaba9f4922e08bca63fe08c2e54b654f2da5bdcc9c3777", "alt_text": "author", "caption": null}, {"image_url": "https://cassette.sphdigital.com.sg/image/tamilmurasu/8090bd7ab25094e25f4d341d0111952fbb7aea9aeb0c6b1a799c15db15d688f9?w=825", "alt_text": "மேரிமவுண்ட் வட்டார மக்களுடன் சிறப்பு விருந்தினர் கல்வி, மனிதவள துணை அமைச்சர் கான் சியோ ஹுவாங்.", "caption": "மேரிமவுண்ட் வட்டார மக்களுடன் சிறப்பு விருந்தினர் கல்வி, மனிதவள துணை அமைச்சர் கான் சியோ ஹுவாங். - படம்: லாவண்யா வீரராகவன்"}, {"image_url": "https://cassette.sphdigital.com.sg/image/tamilmurasu/54cde4f976db968b3b4cbbc64074ea5bf2da5d6d3c491cae477ad602832d6474?w=235", "alt_text": "மாடுகளுக்கு மாலை அணிவிக்கப்பட்டு அலங்காரம் செய்யப்பட்டது.", "caption": null}, {"image_url": "https://cassette.sphdigital.com.sg/image/tamilmurasu/e8f53afbfe71d7392ab04a62d0f360043917d8d7e89b59c0ad4605f6b8753c66?w=235", "alt_text": "களைகட்டிய பொங்கல் விழா.", "caption": null}, {"image_url": "https://cassette.sphdigital.com.sg/image/tamilmurasu/315eace8443846da63bbbecd73bd41df617771bd7725b8669cf2aad7787b35ee?w=235", "alt_text": "போட்டியாளர்கள் அனைவரும் வேட்டி, சேலை, தாவணி என பாரம்பரிய உடைகளில் அழகுறக் காட்‌சியளித்தனர்.", "caption": null}]}
{"article_url": "https://tamilmurasu.com.sg/community/story20240129-145167", "site_title": "247 தமிழ் எழுத்துகளை வேட்டியில் எழுதி சாதனை", "publish_date": "2024-01-29", "content": "247 தமிழ் எழுத்துகளை வேட்டியில் எழுதி சாதனை\n\n30 Jan 2024 - 5:30 am\n\n2\n\nmins read\n\n247 தமிழ் எழுத்துகளையும் வேட்டிகளில் கைப்பட எழுதி சிங்கப்பூர் சாதனைப் புத்தகத்தில் இடம்பெற்றுள்ளது புக்கிட் பாத்தோக் ஈஸ்ட் இந்தியர் நற்பணிச் செயற்குழு. -\n\nபடம்: சுந்தர் பிலவேந்தர்ராஜ்\n\n1\n\nof\n\n2\n\n247 தமிழ் எழுத்துகளையும் வேட்டிகளில் கைப்பட எழுதி சிங்கப்பூர் சாதனைப் புத்தகத்தில் இடம்பெற்றுள்ளது புக்கிட் பாத்தோக் ஈஸ்ட் இந்தியர் நற்பணிச் செயற்குழு -\n\nபடம்: சுந்தர் பிலவேந்தர்ராஜ்\n\n1\n\nof\n\n2\n\n247 தமிழ் எழுத்துகளையும் வேட்டிகளில் கைப்பட எழுதி சிங்கப்பூர் சாதனைப் புத்தகத்தில் இடம்பெற்றுள்ளது புக்கிட் பாத்தோக் ஈஸ்ட் இந்தியர் நற்பணிச் செயற்குழு. -\n\nபடம்: சுந்தர் பிலவேந்தர்ராஜ்\n\n1\n\nof\n\n2\n\n247 தமிழ் எழுத்துகளையும் வேட்டிகளில் கைப்பட எழுதி சிங்கப்பூர் சாதனைப் புத்தகத்தில் இடம்பெற்றுள்ளது புக்கிட் பாத்தோக் ஈஸ்ட் இந்தியர் நற்பணிச் செயற்குழு -\n\nபடம்: சுந்தர் பிலவேந்தர்ராஜ்\n\n1\n\nof\n\n2\n\n247 தமிழ் எழுத்துகளையும் வேட்டிகளில் கைப்பட எழுதி சிங்கப்பூர் சாதனைப் புத்தகத்தில் இடம்பெற்றுள்ளது புக்கிட் பாத்தோக் ஈஸ்ட் இந்தியர் நற்பணிச் செயற்குழு. -\n\nபடம்: சுந்தர் பிலவேந்தர்ராஜ்\n\n1\n\nof\n\n2\n\nமோனலிசா\n\n>\n\nதமிழர் மரபைப் பறைசாற்றும் விதமாக வேட்டியில் 247 தமிழ் எழுத்துகளையும் கைப்பட எழுதி சிங்கப்பூர் சாதனைப் புத்தகத்தில் இடம்பெற்றுள்ளது புக்கிட் பாத்தோக் ஈஸ்ட் இந்தியர் நற்பணிச் செயற்குழு.\n\nஇந்த சாதனை இம்மாதம் 27ஆம் தேதி (சனிக்கிழமை) புக்கிட் பாத்தோக் ஈஸ்ட் இந்தியர் நற்பணிச் செயற்குழு ஏற்பாட்டில் நடைபெற்ற ‘மங்களப் பொங்கல்’ விழாவில் அரங்கேறியது.\n\nஅப்பகுதியைச் சேர்ந்த குடியிருப்பாளர்களும் ஏற்பாட்டுக் குழு உறுப்பினர்களும் தமிழ் எழுத்துகள் அனைத்தையும் இரண்டு வேட்டிகளில் எழுதுகோலைக் கொண்டு கைப்பட எழுதினர்.\n\nஇவ்விழாவில் சிறப்பு விருந்தினராகக் கலந்துகொண்ட சுகாதார, சட்ட அமைச்சுகளின் மூத்த நாடாளுமன்றச் செயலாளர் ரஹாயு மஹ்ஸாம், வேட்டி ஒன்றில் ஆயுத எழுத்தினை எழுதி இச்சாதனை முயற்சியில் இணைந்துகொண்டார்.\n\nகாலை 11 மணி முதல் பிற்பகல் 2 மணி வரையிலும் புக்கிட் பாத்தோக் ஈஸ்ட் அவென்யூ 4ல் உள்ள கூடைப்பந்து அரங்கில் நடைபெற்ற இவ்விழாவில் தமிழர் மரபை வலியுறுத்தும் வகையில், களிப்பூட்டும் பல்வேறு அங்கங்கள் இடம்பெற்றன.\n\nபறையிசை, பொங்கலிடுதல், உறியடி என களைகட்டிய விழாவில் குழந்தைகள் முதல் பெரியவர்கள் வரை பலரும் குடும்பத்துடன் மகிழ்ச்சியாகக் கலந்துகொண்டனர். குறிப்பாக, கதை சொல்லும் அங்கமும் வண்ணம் தீட்டும் போட்டியும் சிறார்களைக் கவரும் வண்ணம் அமைந்தன.\n\nமேலும், இளையர்களிடம் தமிழ் உணர்வை மேம்படுத்தும் முயற்சியாக ‘புதையல் வேட்டை’, ‘சொல்லாடலை நடித்துக் காட்டிக் கண்டுபிடித்தல்’ என மொழி சார்ந்த போட்டிகளும் இடம்பெற்றன.\n\nஇவற்றுடன், பொங்கல் திருநாளின் வரலாற்றுக் குறிப்புகளை தெரிந்துகொள்ள அமைக்கப்பட்டிருந்த சாவடி பொதுமக்களின் கவனத்தை ஈர்த்தது. விழாவில் கலந்துகொண்ட அனைவருக்கும் மதியம் சைவ உணவும் வழங்கப்பட்டது.\n\n“பொங்கல் திருநாளின் சிறப்பையும் தமிழ் மொழியின் மகத்துவத்தையும் சிங்கப்பூரர்களிடம் கொண்டு சேர்க்கும் விதமாகவே தமிழர் பாரம்பரிய உடையான வேட்டியில் இந்தச் சாதனை முயற்சியை மேற்கொண்டோம். இளையர்களிடையே நம் மரபு பற்றிய விழிப்புணர்வையும் இவ்விழா கொண்டுசேர்த்தது மகிழ்ச்சியளிக்கிறது,” என்று கூறினார் பொங்கல் விழா ஏற்பாட்டுக்குழுத் தலைவர் சுந்தர் பிலவேந்தர்ராஜ், 35.\n\n“வேட்டியில் தமிழ் எழுத்துகளை எழுதியது புதுவித அனுபவமாக இருந்தது. இது போன்ற முயற்சிகள் வரவேற்கப்பட வேண்டும்,” என்று கூறினார் இயந்திரப் பொறியாளரான மணி ஜெயகாந்தன், 35.\n\n“அனைவருடனும் இணைந்து பொங்கல் திருநாளைக் கொண்டாடியது மிகுந்த மகிழ்ச்சியளித்தது. ஊசி நூல் கோர்த்தல் போன்ற விளையாட்டுகள் இன்பமூட்டுவதாக இருந்தன,” என்று கூறினார் திருவாட்டி கிருஷ்ணன் சரோஜா, 68.\n\nகுறிப்புச் சொற்கள்\n\nபொங்கல்\n\nதொடர்புடைய செய்திகள்\n\nபுக்கிட் பாஞ்சாங்கில் ‘பொங்கலோ பொங்கல்’\n\n21 Jan 2024\n\n-\n\n5:10 PM", "images": [{"image_url": "https://cassette.sphdigital.com.sg/image/tamilmurasu/1661c262597911629612de5d42abaeb7112ec12381229ee0757cd0f9d1d923a9?w=825", "alt_text": "e21060e0-3801-45cc-b7e5-8bfd0a34ca1a", "caption": "247 தமிழ் எழுத்துகளையும் வேட்டிகளில் கைப்பட எழுதி சிங்கப்பூர் சாதனைப் புத்தகத்தில் இடம்பெற்றுள்ளது புக்கிட் பாத்தோக் ஈஸ்ட் இந்தியர் நற்பணிச் செயற்குழு. - படம்: சுந்தர் பிலவேந்தர்ராஜ் 1 of 2"}, {"image_url": "https://cassette.sphdigital.com.sg/image/tamilmurasu/58283f9a6165a8a4f6c075e7366643c757453e345a4e3b03e1c128dc2d92dfbd?w=825", "alt_text": "304a9b6d-d4a7-4b26-a9eb-bfebd1b0704b", "caption": "247 தமிழ் எழுத்துகளையும் வேட்டிகளில் கைப்பட எழுதி சிங்கப்பூர் சாதனைப் புத்தகத்தில் இடம்பெற்றுள்ளது புக்கிட் பாத்தோக் ஈஸ்ட் இந்தியர் நற்பணிச் செயற்குழு - படம்: சுந்தர் பிலவேந்தர்ராஜ் 1 of 2"}, {"image_url": "https://cassette.sphdigital.com.sg/image/tamilmurasu/4eae7dd83a8a163bdba98bc8866a451b8bbf675d4b937830f27ae66fb69a6ddc", "alt_text": "author", "caption": null}, {"image_url": "https://cassette.sphdigital.com.sg/image/tamilmurasu/6b773170f2a546ad3f25e5211fab8739bf478be4377890defe67ab0148ed3b99?w=235", "alt_text": "பொங்கலைப் பொங்கவைக்கும் வெளியுறவு அமைச்சர் டாக்டர் விவியன் பாலகிருஷ்ணன், புக்கிட் பாஞ்சாங் நாடாளுமன்ற உறுப்பினர் திரு லியாங் எங் ஹுவா (இடம்), ஹாலந்து-புக்கிட் தீமா குழுத்தொகுதி நாடாளுமன்ற உறுப்பினர் திரு எட்வர்ட் சியா (வலம்), புக்கிட் பாஞ்சாங் பழைய, புதிய குடியிருப்பாளர்கள் ஒருங்கிணைப்புக் குழு (ஐஎன்சி) தலைவர் பெ. மூர்த்தி (நடுவில்).", "caption": null}]}
{"article_url": "https://tamilmurasu.com.sg/singapore/story20240129-145200", "site_title": "‘ஆபத்தான குற்றவாளிகளை காலவரம்பின்றி தடுத்து வைப்பதைநீதிமன்றங்கள் முடிவு செய்யும்’", "publish_date": "2024-01-29", "content": "‘ஆபத்தான குற்றவாளிகளை காலவரம்பின்றி தடுத்து வைப்பதைநீதிமன்றங்கள் முடிவு செய்யும்’\n\n29 Jan 2024 - 10:02 pm\n\n2\n\nmins read\n\nபுதிய முன்மொழியப்பட்ட சட்டம் குறித்து தவறாகப் புரிந்துகொள்ளப்பட வாய்ப்புள்ளது என்று அமைச்சர் கா. சண்முகம் தெரிவித்தார். -\n\nகோப்புப் படம்: ஸ்ட்ரெய்ட்ஸ் டைம்ஸ்\n\nகடுமையான பாலியல் அல்லது வன்முறைக் குற்றங்களில் ஈடுபடுவோரை காலவரம்பின்றி தடுத்து வைக்க உதவும் புதிய முன்மொழியப்பட்ட சட்டத்தைப் பயன்படுத்துவது குறித்து நீதிமன்றங்கள்தான் முடிவு செய்யும், அரசாங்கம் அல்ல என்று உள்துறை, சட்ட அமைச்சர் கா. சண்முகம் கூறியுள்ளார்.\n\n“சிறையில் தொடர்ந்து அடைக்கப்படுவதற்கான காலத்தை தடுப்புக் காவல் மறுஆய்வு வாரியம் முடிவு செய்யும்.  அத்தகைய குற்றவாளிகள் விடுவிப்பதற்கு ஏற்றவர்களா என்பதை அதுவே நிர்ணயிக்கும்,” என்று அவர் தெரிவித்தார்.\n\nஅமைச்சர் சண்முகம் திங்கட்கிழமை (ஜனவரி 22) அன்று செய்தியாளர்களிடம் பேசினார்.\n\nஅப்போது மேம்பட்ட பொதுப் பாதுகாப்புக்கான உத்தேச தண்டனைச் சட்டம் (செப்) குறித்து அவர் விளக்கமளித்தார்.\n\n“இந்தச் சட்டத்தின்கீழ் தண்டனை விதிப்பதில் அரசாங்கத்தின் பங்கு குறித்து சில தவறான புரிதல் ஏற்பட வாய்ப்புள்ளது,” என்றார் அவர்.\n\n“ஒருவர் குற்றவாளி என நிரூபிக்கப்பட்ட பிறகு அவருக்கு சாதாரண சிறைத் தண்டனை விதிக்கப்பட வேண்டுமா அல்லது ‘செப்’ சிறைத் தண்டனை விதிக்கப்பட வேண்டுமா என்பது குறித்து நீதிமன்றம் முடிவு செய்யும். அதனால் நீதிமன்றத்தின் முழுமையான விருப்பத்தில் தண்டனை அமைகிறது.\n\n“குற்றவாளி ‘செப்’ வழக்குக்கு ஏற்றவர் என்பதை நீதிமன்றம் முடிவு செய்தால் அவர் குறைந்தபட்ச காலம் சிறைத் தண்டனையைப் பெறுவார். தண்டனைக் காலம் முடியும்போது அவரை நிபுணர்கள் மதிப்பிடுவார்கள்.\n\n“தடுப்புக் காவல் மறுஆய்வு வாரியம் என்பது மனநல மருத்துவர்கள், உளவியல் நிபுணர்களை உள்ளடக்கியது. அந்த சமயத்தில் குற்றவாளிகள் சமூகத்திற்கு எந்த அளவுக்கு ஆபத்தாக இருப்பார்கள் என்பதைப் பொறுத்து தண்டனை முடிவு செய்யப்படும்.\n\n“குற்றவாளிகள் தன்னைப் பிரநிதிநித்து தானே எழுதி விண்ணப்பிக்கலாம். குடும்ப உறுப்பினர் அல்லது வழக்கறிஞர் வாயிலாகவும் எழுதிக் கேட்கலாம்.\n\n“இதனை அமைச்சர் மதிப்பாய்வு செய்வார். இனி குற்றவாளி சமூகத்திற்கு ஆபத்தை ஏற்படுத்தவில்லையென்றால் அவர் விடுவிக்கப்படலாம். ஆனால் சமூகத்திற்கு ஆபத்தாக இருந்தால் அந்தக் குற்றவாளி தொடர்ந்து தடுப்புக் காவலில் வைக்கப்படுவார். பின்னர் ஆண்டுதோறும் மறு ஆய்வு செய்யப்படும்,” என்று அமைச்சர் கா. சண்முகம் தெரிவித்தார்.\n\nகுற்றவியல் நடைமுறை (இதர திருத்தங்கள்) மசோதாவின் ஒரு பகுதியாக ஜனவரி 10 அன்று நாடாளுமன்றத்தில் ‘செப்’ அறிமுகம் செய்யப்பட்டது.\n\nஇது, சமூகத்திற்கு ஆபத்தாக இருக்கும் குற்றவாளிகளை தண்டனைக் காலம் முடிந்து தானாக விடுவிக்கப்படுவதைத் தடுக்கிறது. குறிப்பாக, குற்றவாளி மீண்டும் குற்றம் புரிபவராக இருந்தால் தொடர்ந்து  தடுத்து வைக்கப்படுவதற்கு புதிய முன்மொழியப்பட்ட சட்டம் வகை செய்கிறது.\n\nகுறிப்புச் சொற்கள்\n\nபுதிய சட்டம்\n\nதொடர்புடைய செய்திகள்\n\nஇரண்டாவது இலவச சமூக சட்ட உதவி நிலையம் உட்லண்ட்சில்\n\n20 Jan 2024\n\n-\n\n11:19 AM", "images": [{"image_url": "https://cassette.sphdigital.com.sg/image/tamilmurasu/d167be0ebf203739bef1494632be81d2a05d37ad74ae094109d4150374ab8e0d?w=825", "alt_text": "55f1cf43-9695-4ff8-9289-7f2c04b7d405", "caption": "புதிய முன்மொழியப்பட்ட சட்டம் குறித்து தவறாகப் புரிந்துகொள்ளப்பட வாய்ப்புள்ளது என்று அமைச்சர் கா. சண்முகம் தெரிவித்தார். - கோப்புப் படம்: ஸ்ட்ரெய்ட்ஸ் டைம்ஸ்"}, {"image_url": "https://cassette.sphdigital.com.sg/image/tamilmurasu/e2227a769f22042cda4a64c7907b4701e4c5a28796aecee7cac07754b3e71a83?w=235", "alt_text": "திறப்பு விழாவில் சமுதாய, குடும்ப மேம்பாட்டு அமைச்சர் மசகோஸ் ஸூல்கிஃப்லி சிறப்பு விருந்தினராகக் கலந்துகொண்டு நிலையத்தைப் பார்வையிட்டார். ", "caption": null}]}
{"article_url": "https://tamilmurasu.com.sg/tamilnadu/story20240129-145198", "site_title": "நடிகர் விஜயகாந்த் பெயரில் தெரு", "publish_date": "2024-01-29", "content": "நடிகர் விஜயகாந்த் பெயரில் தெரு\n\n29 Jan 2024 - 9:50 pm\n\n1\n\nmins read\n\nமறைந்த நடிகர் விஜயகாந்த். -\n\nபடம்: ஊடகம்\n\nதிருவள்ளூர்:\n\nநடிகரும் தேமுதிக தலைவருமான விஜயகாந்த் கடந்த டிசம்பர் 28ஆம் தேதி காலமானார். அவரது பெயரை தங்கள் கிராமத்தின் தெருவுக்குப் பெயராகச் சூட்டியுள்ளனர் பொதுமக்கள்.\n\nதிருவள்ளூர் மாவட்டம், பூவிருந்தவல்லி அருகே மேல்மனம்பேடு கிராமம், கீழ் மனம்பேடு பகுதியில் உள்ள ஒரு சாலைக்கு அந்த கிராமத்தினர், கேப்டன் விஜயகாந்த் தெரு எனப்பெயர் வைத்துள்ளனர்.\n\nமேலும், அவரது திருவுருவப்படத்திற்கு மாலை அணிவித்தும் அவர்கள் மரியாதை செய்துள்ளனர். கிராம மக்களின் இந்த செயல் விஜயகாந்த் ரசிகர்கள் மத்தியில் நெகிழ்ச்சியை ஏற்படுத்தியுள்ளது.\n\nகுறிப்புச் சொற்கள்\n\nசென்னை\n\nதொடர்புடைய செய்திகள்\n\nடென்னிஸ் வீரர் ஜோக்கோவிச்சுடன் முதல்வர் ஸ்டாலின்\n\n29 Jan 2024\n\n-\n\n9:16 PM", "images": [{"image_url": "https://cassette.sphdigital.com.sg/image/tamilmurasu/7a96616ddf45866b0bdc29a2102690759c081146b243e637f2060a742ca56f2c?w=825", "alt_text": "0a899791-b305-4741-8687-fa2e71f4b972", "caption": "மறைந்த நடிகர் விஜயகாந்த். - படம்: ஊடகம்"}, {"image_url": "https://cassette.sphdigital.com.sg/image/tamilmurasu/5e81cbaae0110d6f2e1bf86918ccd0c1206cc62c16c1e2f6cca35b43431c912e?w=235", "alt_text": "தமிழக முதல்வர் மு.க.ஸ்டாலினுடன் டென்னிஸ் வீரர் நோவாக் ஜோக்கோவிச்.", "caption": null}]}
{"article_url": "https://tamilmurasu.com.sg/india/indian-navy-saves-another-hijacked-vessel-somalia", "site_title": "கடற்கொள்ளையரிடமிருந்து கப்பலை மீட்ட இந்தியக் கடற்படை", "publish_date": "2024-01-29", "content": "கடற்கொள்ளையரிடமிருந்து கப்பலை மீட்ட இந்தியக் கடற்படை\n\n29 Jan 2024 - 9:46 pm\n\n1\n\nmins read\n\nஐஎன்எஸ் சுமித்ரா போர்க்கப்பல். -\n\nபடம்: எக்ஸ் / இந்தியக் கடற்படை\n\nபுதுடெல்லி:\n\nசோமாலியக் கடற்கொள்ளையர்களால் கடத்தப்பட்ட கப்பலை இந்தியக் கடற்படை பாதுகாப்பாக மீட்டது.\n\n“இந்தியக் கடற்படைப் போர்க்கப்பலான ஐஎன்எஸ் சுமித்ரா, கடத்தப்பட்ட கப்பலையும் அதன் ஊழியர்களையும் பாதுகாப்பாக மீட்டது,” என்று கடற்படைப் பேச்சாளர் ‘எக்ஸ்’ ஊடகம் வழியாகத் தெரிவித்துள்ளார்.\n\nஈரானியக் கொடியுடன் கூடிய ‘இமான்’ என்ற அந்த மீன்பிடிக் கப்பலில் புகுந்த கடற்கொள்ளையர்கள், அதன் 17 ஊழியர்களையும் பிணை பிடித்தனர்.\n\nஇந்தியாவின் கொச்சி துறைமுகத்திற்கு மேற்கே 700 கடல்மைல் தொலைவில், அரபிக்கடல் பகுதியில் அந்த மீன்பிடிக் கப்பல் கடத்தப்பட்டதாகக் கூறப்பட்டது.\n\nகடற்கொள்ளையரிடமிருந்து வணிகக் கப்பல்களைப் பாதுகாக்கும் நோக்குடன் ஐஎன்எஸ் சுமித்ரா போர்க்கப்பல், பாரசீக வளைகுடா, சோமாலியாவின் கிழக்குக் கடலோரம், ஏடன் வளைகுடாப் பகுதிகளில் வலம் வருகிறது.\n\nஇதனிடையே, சோமாலியக் கடற்கொள்ளையர்களால் படகுடன் கடத்தப்பட்ட ஆறு இலங்கை மீனவர்களை விடுவிக்க உதவுவதாகவும் இந்தியா உறுதியளித்துள்ளது.\n\nகுறிப்புச் சொற்கள்\n\nஇந்தியா\n\nபோர்க்கப்பல்\n\nகடற்கொள்ளை\n\nதொடர்புடைய செய்திகள்\n\nஅரபிக் கடலில் கடத்தப்பட்ட கப்பல்; துரித நடவடிக்கை எடுத்த இந்தியக் கடற்படை\n\n16 Dec 2023\n\n-\n\n7:43 PM\n\nகடத்தப்பட்ட கப்பலில் இருந்து 15 இந்தியர்கள் பத்திரமாக மீட்பு\n\n06 Jan 2024\n\n-\n\n11:52 AM\n\nசெங்கடலைப் பாதுகாப்பாக வைத்திருக்க சிங்கப்பூர் பன்னாட்டு நடவடிக்கையில் உதவும்\n\n09 Jan 2024\n\n-\n\n6:50 PM", "images": [{"image_url": "https://cassette.sphdigital.com.sg/image/tamilmurasu/ac4a2513185731ea9cbfa705202dd26e3ee5448aa67af9e45bdd1c26989c4e6d?w=825", "alt_text": "d3653fbd-c2e0-4f17-a8df-a20ed5eb2ee5", "caption": "ஐஎன்எஸ் சுமித்ரா போர்க்கப்பல். - படம்: எக்ஸ் / இந்தியக் கடற்படை"}, {"image_url": "https://cassette.sphdigital.com.sg/image/tamilmurasu/c32ac9527836001f2e5585902637e83724fc5727f3b3cd44a760af555daa1861?w=235", "alt_text": "கடத்தப்பட்ட கப்பலில் ஆறு கடற்கொள்ளையர்கள் இருந்ததாகத் தகவல் கிடைத்தது என்று இந்தியக் கடற்படை தெரிவித்தது.", "caption": null}, {"image_url": "https://cassette.sphdigital.com.sg/image/tamilmurasu/66a407e96053185bc728538cc693e9dcc78288f37a179a563fbe1d6948321a16?w=235", "alt_text": "மீட்கப்பட்டவர்களில் ஒருவர், இந்தியக் கடற்படையினரை எண்ணிப் பெருமைப்படுவதாகக் கூறினார்.", "caption": null}, {"image_url": "https://cassette.sphdigital.com.sg/image/tamilmurasu/9bfbf8cf09a8dabf26ab08eb48a82c29c1b1c37c5effde1f878248dd4f280bc4?w=235", "alt_text": "செங்கடல் ஹோடைடா துறைமுகம்.", "caption": null}]}
{"article_url": "https://tamilmurasu.com.sg/tamilnadu/story20240129-145196", "site_title": "ஸ்பெயினில் முதல்வர் ஸ்டாலினை வரவேற்ற இந்தியத் தூதர் தினேஷ்", "publish_date": "2024-01-29", "content": "ஸ்பெயினில் முதல்வர் ஸ்டாலினை வரவேற்ற இந்தியத் தூதர் தினேஷ்\n\n29 Jan 2024 - 9:46 pm\n\n1\n\nmins read\n\nஸ்பெயின் தலைநகர் மட்ரிட்டில் தமிழக முதல்வர் மு.க.ஸ்டாலினை வரவேற்கும் அந்த நாட்டிற்கான இந்தியத் தூதர் தினேஷ் கே.பட்நாயக். -\n\nபடம்: ஊடகம்\n\nசென்னை:\n\nதமிழக முதல்வர் மு.க.ஸ்டாலின் அரசுமுறைப் பயணமாக ஸ்பெயின் சென்றுள்ளார். அங்கு ஸ்பெயின் நாட்டுக்கான இந்தியத் தூதர் தினேஷ் கே.பட்நாயக் முதல்வர் ஸ்டாலினை பூங்கொத்து கொடுத்து வரவேற்றார்.\n\nஇதுகுறித்து தமிழ் நாடு அரசு செய்திக்குறிப்பு ஒன்றை வெளியிட்டுள்ளது. அதில், புதிய தொழில் முதலீடுகளை ஈர்ப்பது தொடர்பாக முதல்வர் மு.க.ஸ்டாலின் 27.1.2024ஆம் தேதி சென்னையில் இருந்து புறப்பட்டு அதற்கு மறுநாள் ஸ்பெயின் நாட்டின் தலைநகர் மட்ரிட் சென்று சேர்ந்தார்.\n\nமட்ரிட்டில் முதல்வர் ஸ்டாலினை வரவேற்ற இந்தியத் தூதர் தினேஷ் கே.பட்நாயக், ஸ்பெயின் முதல்வரின் பயணம் வெற்றி பெறுவதற்கு தனது வாழ்த்துகளைத் தெரிவித்துக் கொண்டார். இந்தச் சந்திப்பின்போது தொழில், முதலீட்டு ஊக்குவிப்பு மற்றும் வர்த்தகத் துறை அமைச்சர் முனைவர் டி.ஆர்.பி. ராஜா உடனிருந்தார்.\n\nஸ்பெயின் தொழில் அமைப்புகள் மற்றும் ஸ்பெயின் நாட்டில் செயல்படும் பெரும் தொழில் நிறுவனங்களின் முதலீட்டாளர்கள் மாநாட்டை தமிழக அரசு ஏற்பாடு செய்துள்ளது. அதில் முதல்வர் ஸ்டாலின் கலந்துகொள்வார்.\n\nஇம்மாநாட்டில் தமிழ்நாட்டில் நிலவும் சாதகமான முதலீட்டுச் சூழல் பற்றியும், தமிழ்நாட்டின் கட்டமைப்பு வசதிகள், மனிதவள ஆற்றல் போன்றவற்றின் சிறப்பம்சங்களை விளக்கி முதலீடுகளைப் பெருமளவில் ஈர்க்க நடவடிக்கை எடுக்கப்படும் என்றும் தமிழக அரசு வெளியிட்ட செய்திக்குறிப்பில் தெரிவிக்கப்பட்டுள்ளது.\n\nகுறிப்புச் சொற்கள்\n\nஸ்டாலின்\n\nஸ்பெயின்\n\nதொடர்புடைய செய்திகள்\n\nபுதிய முதலீடுகளை ஈர்க்க முதல்வர் ஸ்பெயின் பயணம்\n\n28 Jan 2024\n\n-\n\n9:12 PM", "images": [{"image_url": "https://cassette.sphdigital.com.sg/image/tamilmurasu/a23d6349312fd41d4029fc36ebdba3615937502916bd294583d0f1879f1974d3?w=825", "alt_text": "2da8b303-f56c-457c-af1a-e76fbb95f722", "caption": "ஸ்பெயின் தலைநகர் மட்ரிட்டில் தமிழக முதல்வர் மு.க.ஸ்டாலினை வரவேற்கும் அந்த நாட்டிற்கான இந்தியத் தூதர் தினேஷ் கே.பட்நாயக். - படம்: ஊடகம்"}, {"image_url": "https://cassette.sphdigital.com.sg/image/tamilmurasu/b0c48bc5d344fb5df0b68a2000fb141ff612d0ec2336b12c8470de8b9fde1e54?w=235", "alt_text": "முதல்வர் மு.க.ஸ்டாலினை தமிழக அமைச்சர்கள், அரசு உயர் அதிகாரிகள் உள்ளிட்டோர் வழியனுப்பி வைத்தனர்.", "caption": null}]}
{"article_url": "https://tamilmurasu.com.sg/tamilnadu/story20240129-145195", "site_title": "ஹாங்காங், மொரீஷியஸ் நாட்டில் இருந்து சென்னைக்கு மீண்டும் விமானச் சேவை", "publish_date": "2024-01-29", "content": "ஹாங்காங், மொரீஷியஸ் நாட்டில் இருந்து சென்னைக்கு மீண்டும் விமானச் சேவை\n\n29 Jan 2024 - 9:44 pm\n\n1\n\nmins read\n\nசென்னையில் இருந்து ஹாங்காங், மொரிஷியஸ் ஆகிய நாடுகளுக்கு மீண்டும் விமானச் சேவைகள் தொடங்கவுள்ளன. -\n\nகோப்புப்படம்: ஊடகம்\n\nசென்னை:\n\nகொரோனா தொற்றுக் காலத்தில் ஹாங்காங், மொரீஷியஸ் ஆகிய நாடுகளின் சென்னைக்கான விமானச் சேவைகள் நிறுத்தப்பட்டன. தொற்றுக் காலத்திற்குப் பிறகு பல நாடுகள் விமானச் சேவைகளை தொடங்கினாலும் ஹாங்காங், மொரீஷியஸ் நாடுகளின்  சென்னைக்கான விமானச் சேவைகள் மட்டும் தொடங்கப்படாமல் இருந்தன.\n\nஇந்நிலையில், சென்னை - ஹாங்காங் நாடுகளுக்கிடையே விமானச் சேவை அளித்து வந்த கேத்தே பசிபிக் ஏர்லைன்ஸ் விமான நிறுவனம் நான்காண்டுகளுக்குப் பின் மீண்டும் வரும் பிப்ரவரி மாதம் முதல் வாரத்தில் இருந்து சேவையைத் தொடங்கவுள்ளது. முதல் கட்டமாக வாரம் 3 நாள்கள் மட்டும் இயக்கப்படும். பயணிகளின் வரவேற்பைப் பொறுத்து நாள்தோறும் இயக்கப்படும் என்று தெரிகிறது. ஜப்பான் போன்ற நாடுகளுக்குச் செல்பவர்களுக்கு, இந்தச் சேவை இணைப்பு விமானமாகவும் செயல்பட்டு வந்தது.\n\nஇதேபோல் சென்னையில் இருந்து மொரீஷியஸ் நாட்டிற்கு, ஏர் மொரீஷியஸ் விமானச் சேவைகளும் மீண்டும் இயக்கப்பட உள்ளன. வாரத்தில் செவ்வாய், வெள்ளி ஆகிய 2 நாள்கள் இயக்கப்பட்ட இந்த விமானச் சேவைகள், தொற்றுக் காலத்தில் நிறுத்தப்பட்டது.\n\nஇந்த விமானச் சேவையை வருகின்ற ஏப்ரல் மாதத்தில் இருந்து, மீண்டும் தொடங்க இருப்பதாக அறிவிக்கப்பட்டு உள்ளது. மொரீஷியஸில் ஏராளமான இந்திய மாணவர்கள் மருத்துவக் கல்வி பயில்கின்றனர்.\n\nநேரடி விமானச் சேவை முடங்கியதால் அந்த மாணவ மாணவிகள், மும்பை அல்லது துபாய் சென்று மொரீஷியஸ் செல்ல வேண்டிய நிலை இருந்தது.\n\nகுறிப்புச் சொற்கள்\n\nமொரிஷியஸ்\n\nஹாங்காங்\n\nசென்னை\n\nதொடர்புடைய செய்திகள்\n\nசென்னை விமான நிலையம்: பாதுகாப்பு அதிகாரிகளுக்குத் தமிழ் மொழி பயிற்சி\n\n27 Jan 2024\n\n-\n\n5:41 PM", "images": [{"image_url": "https://cassette.sphdigital.com.sg/image/tamilmurasu/c40a59f14305e65bf11d92693c09120acec231a6eaac65ab5702cb9d33382330?w=825", "alt_text": "4df7cede-6eef-4eba-8ce9-3fd121c8b55b", "caption": "சென்னையில் இருந்து ஹாங்காங், மொரிஷியஸ் ஆகிய நாடுகளுக்கு மீண்டும் விமானச் சேவைகள் தொடங்கவுள்ளன. - கோப்புப்படம்: ஊடகம்"}, {"image_url": "https://cassette.sphdigital.com.sg/image/tamilmurasu/141ad2b451b48e30baab912885f7e11ae02b99dbf42ae6c6326f1bada861502e?w=235", "alt_text": "சென்னை விமான நிலையம்.", "caption": null}]}
{"article_url": "https://tamilmurasu.com.sg/tamilnadu/story20240129-145194", "site_title": "தென்சென்னையில் குஷ்புவை களமிறக்க பாஜக திட்டம்", "publish_date": "2024-01-29", "content": "தென்சென்னையில் குஷ்புவை களமிறக்க பாஜக திட்டம்\n\n29 Jan 2024 - 9:42 pm\n\n1\n\nmins read\n\nவரும் மக்களவைத் தேர்தலில் தென் சென்னைத் தொகுதியில் குஷ்புவை பாஜக களமிறக்கலாம் என்று கூறப்படுகிறது. -\n\nகோப்புப்படம்: ஊடகம்\n\nசென்னை:\n\nதென்சென்னை நாடாளுமன்றத் தொகுதியின் தலைமை தேர்தல் பணிமனை வேளச்சேரியில் திங்கட்கிழமை திறக்கப்பட்டது.\n\nஅகில இந்திய மகளிர் அணித் தலைவி வானதி சீனிவாசன் அலுவலகத்தைத் திறந்து வைத்தார். நிகழ்ச்சியில் தேர்தல் பணிக்குழு அமைப்பாளர் கரு.நாகராஜன், இணை அமைப்பாளர் கராத்தே தியாகராஜன், பொறுப்பாளர் பாஸ்கர், இணை பொறுப்பாளர் முனியசாமி, மாவட்டத் தலைவர்கள் காளிதாஸ், சாய் சத்யன் உள்பட பலர் கலந்துகொண்டனர்.\n\nவரும் மக்களவைத் தேர்தலில் தமிழகத்தில் கணிசமான அளவுக்கு வெற்றி பெறவேண்டும் என்று பாஜக தலைமை விரும்புவதாகவும் அதற்கேற்ப வேட்பாளர்களைத் தேர்வு செய்து வருவதாகவும் கூறப்படுகிறது.\n\nதென்சென்னையில் போட்டியிட கரு.நாகராஜன், திருப்பதி நாராயன், ரமேஷ் சிவா, எஸ்.ஜி.சூரியா உள்பட சிலர் விருப்பம் தெரிவித்து உள்ளார்கள். ஆனால் பாஜக தலைமை, எல்லாத் தொகுதிகளிலும் வெற்றி வாய்ப்புள்ள பிரபலங்களைக் களம் இறக்க திட்டமிட்டுள்ளதாகக் கூறப்படுகிறது.\n\nஅந்த வகையில் தென்சென்னை தொகுதியில் நடிகை குஷ்பு களம் இறக்கப்படுவார் என்று கூறப்படுகிறது. அவருடைய பெயரும் பரிசீலனை பட்டியலில் இருப்பதாகக் கூறப்படுகிறது.\n\nஇதுபற்றிய செய்தியாளர்களின் கேள்விக்குப் பதிலளித்த குஷ்பு, “எனக்கு எதுவும் தெரியாது. எப்படியாவது கட்சி வெற்றி பெறவேண்டும் என்பதே எல்லோரது எண்ணம்.\n\n“தமிழ்நாட்டில் இருந்து ஏராளமான நாடாளுமன்ற உறுப்பினர்கள் வரவேண்டும் என்று பிரதமர் மோடி ஆசைப்படுகிறார்.  கட்சி இடும் கட்டளையை நிறைவேற்றுவதுதான் எங்கள் கடமை,” என்றார்.\n\nகுறிப்புச் சொற்கள்\n\nகுஷ்பு\n\nபாஜக", "images": [{"image_url": "https://cassette.sphdigital.com.sg/image/tamilmurasu/cb6b29d9e9a3d83fa4df2e5e05462053e0a060088bb7a1fd81a51f110722ff25?w=825", "alt_text": "1e883cc3-fffe-4761-b459-ad54622dca3c", "caption": "வரும் மக்களவைத் தேர்தலில் தென் சென்னைத் தொகுதியில் குஷ்புவை பாஜக களமிறக்கலாம் என்று கூறப்படுகிறது. - கோப்புப்படம்: ஊடகம்"}]}
{"article_url": "https://tamilmurasu.com.sg/tamilnadu/story20240129-145193", "site_title": "தேர்தல் தொகுதிப் பங்கீடு: திமுக - காங்கிரஸ் பேச்சுவார்த்தையில் முடிவு எட்டப்படவில்லை", "publish_date": "2024-01-29", "content": "தேர்தல் தொகுதிப் பங்கீடு: திமுக - காங்கிரஸ் பேச்சுவார்த்தையில் முடிவு எட்டப்படவில்லை\n\n29 Jan 2024 - 9:41 pm\n\n2\n\nmins read\n\nமக்களவைத் தேர்தல் தொகுதிப் பங்கீட்டுப் பேச்சுவார்த்தைக்குப் பின் செய்தியாளர்களிடம் பேசிய திமுக - காங்கிரஸ் தலைவர்கள். -\n\nபடம்: ஊடகம்\n\nசென்னை:\n\nமக்களவைத் தேர்தல் நெருங்கி வருகிறது. இந்நிலையில் அகில இந்திய தேசிய காங்கிரஸ் கட்சியும் திராவிட முன்னேற்றக் கழகமும் தொகுதிப் பங்கீடு குறித்து ஞாயிற்றுக்கிழமை பேச்சு வார்த்தை நடத்தின.\n\nசென்னையில் உள்ள காங்கிரஸ் தலைமை அலுவலகமான சத்தியமூர்த்தி பவனில் காங்கிரஸ் நியமித்துள்ள கூட்டணிப் பேச்சுவார்த்தைக் குழு அமைப்பாளர் முகுல் வாஸ்னிக், முன்னாள் மத்திய அமைச்சர் சல்மான் குர்ஷித், தமிழ் நாட்டின் பொறுப்பாளர் அஜோய் குமார் ஆகியோர் சந்தித்து ஆலோசனை நடத்தினர்.\n\nஅக்கட்சியின் மூத்த தலைவர்கள் மாநிலத் தேர்தல் குழுவினருடன் தனித்தனியே பேச்சுவார்த்தை நடத்தி கருத்துகளைக் கேட்டறிந்தனர். அப்போது, காங்கிரஸ் கட்சி குறைந்தபட்சம் மூன்று தனித் தொகுதிகளில் போட்டியிட வேண்டும். திமுகவிடம் அதிக தொகுதிகள் கேட்க வேண்டும் என்று காங்கிரஸ் கட்சித் தலைவர்கள் வலியுறுத்தி உள்ளனர்.\n\nகாங்கிரஸ் சார்பில் முகுல் வாஸ்னிக், முன்னாள் மத்திய அமைச்சர் சல்மான் குர்ஷித், அஜோய், கே.எஸ்.அழகிரி, கு.செல்வப் பெருந்தகை ஆகியோர் திமுகவின் தலைமை அலுவலகமான அண்ணா அறிவாலயத்தில் திமுக தலைவர்களைச் சந்தித்தனர்.\n\nதொகுதிப் பங்கீட்டுப் பேச்சுவார்த்தையில் டி.ஆர்.பாலு தலைமையில் திமுக அமைச்சர்கள் கே.என்.நேரு, ஐ. பெரியசாமி, எம்.ஆர்.கே.பன்னீர்செல்வம், துணைப் பொதுச் செயலாளர் பொன்முடி, முன்னாள் அமைச்சர் ஆ.ராசா, கொள்கைப் பரப்புச் செயலாளர் திருச்சி சிவா ஆகியோர் கலந்துகொண்டனர்.\n\nஅந்தப் பேச்சுவார்த்தையில், காங்கிரஸ் 15 தொகுதிகள் கேட்டனர் என்றும், புதுச்சேரி உட்பட 7 தொகுதிகள் மட்டுமே வழங்கப்படும் என்று திமுக தரப்பில் தெரிவித்தனர் என்றும் கூறப்படுகிறது.\n\nஇதனால், இந்தப் பேச்சுவார்த்தையில் முடிவு எட்டப்படவில்லை. இதையடுத்து, இரு தரப்பினரும், தங்கள் தலைவர்களுடன் கலந்துபேசி, அதன் விவரங்களை அடுத்த கூட்டத்தில் தெரிவிப்பது என்று முடிவு செய்திருப்பதாக கூறப்படுகிறது.\n\nதமிழ்நாடு காங்கிரஸ் தலைவர் கே.எஸ்.அழகிரியும் கூட்டணிப் பேச்சுவார்த்தைக் குழு அமைப்பாளர் முகுல் வாஸ்னிக்கும் செய்தியாளர்களைச் சந்தித்துப் பேசினர். அப்போது, பேச்சுவார்த்தை மிகவும்திருப்திகரமாக இருந்தது. மேற்கொண்டு பேச வேண்டிய விஷயங்களை வெகு விரைவில் பேசுவோம் என்று கே.எஸ்.அழகிரி தெரிவித்தார்.\n\nமுகுல் வாஸ்னிக் பேசும்போது, இந்தக் கூட்டத்தில் மக்களாட்சிக்கு ஆபத்தானவற்றை எதிர்கொள்வது குறித்து ஆலோசனை நடத்தினோம். எங்களின் அடுத்த கூட்டத்தில் இரு தொகுதிப் பங்கீடு குறித்து பேசவுள்ளோம். இந்நிலையில் இண்டியா கூட்டணியில் இருந்து சில கட்சிகள் வெளியேறினாலும், கூட்டணிக்கு ஆதரவாக மக்கள் இருக்கின்றனர் என்றார்.\n\nதிமுக சார்பில் பேசிய பேச்சுவார்த்தைக் குழுத் தலைவர் டி.ஆர். பாலு, இது ஆரம்பக் கட்டப் பேச்சுவார்த்தைதான். வரும் 9ஆம் தேதி நடைபெறும் மக்களவைக் கூட்டத் தொடருக்குப் பின் காங்கிரஸ் நிர்வாகிகளுடன் இரண்டாம் கட்டப் பேச்சுவார்த்தை நடைபெறும்.\n\nநிதிஷ் குமார் பற்றிய பேசிய டி.ஆர்.பாலு, நிதிஷ் குமார் தொடக்கத்தில் இருந்த இண்டியா கூட்டணியில் பிரச்சினையைக் கிளப்பிக் கொண்டுதான் இருந்தார். கூட்டணிக்காக அதையெல்லாம் சகிக்க வேண்டியிருந்தது. இப்போது அவர், இண்டியா கூட்டணியில் இருந்து வெளியேறியதால் எங்களுக்கு எவ்விதப் பாதிப்பும் இல்லை என்று கூறினார்.\n\nகுறிப்புச் சொற்கள்\n\nமக்களவைத் தேர்தல்\n\nதிமுக\n\nகாங்கிரஸ்", "images": [{"image_url": "https://cassette.sphdigital.com.sg/image/tamilmurasu/8e6b5404d69a7a035314e324352415a536a84df1ee27bff6f805eb534ad6bf85?w=825", "alt_text": "2cd82939-5388-447b-8570-2f4e42110fb0", "caption": "மக்களவைத் தேர்தல் தொகுதிப் பங்கீட்டுப் பேச்சுவார்த்தைக்குப் பின் செய்தியாளர்களிடம் பேசிய திமுக - காங்கிரஸ் தலைவர்கள். - படம்: ஊடகம்"}]}
{"article_url": "https://tamilmurasu.com.sg/india/first-india-lab-grown-fish-meat-be-developed-kochi", "site_title": "இந்தியாவில் முதன்முறை; ஆய்வகத்தில் மீன் இறைச்சி உருவாக்கம்", "publish_date": "2024-01-29", "content": "இந்தியாவில் முதன்முறை; ஆய்வகத்தில் மீன் இறைச்சி உருவாக்கம்\n\n29 Jan 2024 - 9:31 pm\n\n1\n\nmins read\n\nமீன் இறைச்சி. -\n\nபடம்: பிக்சாபே\n\nகொச்சி:\n\nஇந்தியாவில் முதன்முறையாக ஆய்வகத்தில் செயற்கை முறையில் மீன் இறைச்சி உருவாக்கப்பட்டுள்ளது.\n\nகேர்ள மாநிலம், கொச்சியில் அமைந்துள்ள இந்திய வேளாண் ஆராய்ச்சி மன்றம் (ஐசிஏஆர்) - மத்திய கடல்சார் மீன்வள ஆராய்ச்சி நிலையத்தில் இந்த முன்னோடி முயற்சி மேற்கொள்ளப்பட்டது.\n\nஇந்தியாவில் கடலுணவிற்கான தேவை அதிகரித்து வரும் நிலையில், அத்தேவையை ஈடுகட்டும் நோக்குடன் செயற்கை முறையில் மீன் இறைச்சியை உற்பத்தி செய்ய இந்தியா இலக்கு கொண்டுள்ளது.\n\nமீனிலிருந்து சில குறிப்பிட்ட குறிப்பிட்ட உயிரணுக்களைத் தனிமைப்படுத்தி, பின்னர் அவற்றை ஆய்வகத்தில் வளர்த்து, செயற்கையாக மீன் இறைச்சியை உருவாக்கியாக மீன்வள ஆராய்ச்சி நிலையம் ஓர் அறிக்கை மூலமாகத் தெரிவித்தது.\n\nசெயற்கை மீன் இறைச்சி என்றாலும், அதன் சுவை, அமைப்பு, ஊட்டச்சத்து ஆகியவை இயற்கையாகக் கிடைக்கும் மீன் போன்றே இருக்கும் என்றும் அது குறிப்பிட்டது.\n\nஇதனைத் தொடர்ந்து, செயற்கை முறையில் மீன் இறைச்சி உருவாக்குவது தொடர்பான கூட்டு ஆராய்ச்சி உடன்பாட்டில் மீன்வள ஆராய்ச்சி நிலையமும் ‘நீட் மீட் பயோடெக்’ எனும் தனியார் நிறுவனமும் கையெழுத்திட்டுள்ளன.\n\nகுறிப்புச் சொற்கள்\n\nமீன்\n\nஇந்தியா\n\nஆய்வகம்\n\nதொடர்புடைய செய்திகள்\n\nபுதிய வகை செயற்கை கோழி இறைச்சியை விற்க அனுமதி\n\n17 Dec 2021\n\n-\n\n5:30 AM\n\nபிராய்லர் கோழி- நாட்டுக்கோழி வேறுபாடு\n\n06 Aug 2022\n\n-\n\n5:30 AM\n\nஆசி­யா­வின் ஆகப் பெரிய செயற்கை கோழி இறைச்சி உற்­பத்தி தொழிற்­சாலை 2023ல் திறக்­கப்­படும்\n\n11 Jun 2022\n\n-\n\n5:30 AM", "images": [{"image_url": "https://cassette.sphdigital.com.sg/image/tamilmurasu/f7fd732c6c2f67b9b875368d7da3641ceded5ad262204bfea556da5ae9a79dd3?w=825", "alt_text": "dc8013df-4eb2-40f0-be30-0e436d772f3b", "caption": "மீன் இறைச்சி. - படம்: பிக்சாபே"}, {"image_url": "https://cassette.sphdigital.com.sg/image/tamilmurasu/74d3392c93adcf69b7e7dd43241bcff429aad0ff8f5694d533678f35c605a909?w=235", "alt_text": null, "caption": null}, {"image_url": "https://tamilmurasu.com.sg/web2-assets/tm_default_image-TFStbgXe.webp?w=235", "alt_text": "வெளிப்புறங்களில் அலைந்து திரிந்து தீனி தேடும் நாட்டுக்கோழியைக் (வலது) காட்டிலும் பண்ணைகளில் வளர்க்கப்படும் பிராய்லர் கோழிகளில் (இடது) கொழுப்பின் அளவு அதிகம்.நாட்டுக்கோழிகளில் அதிக புரதச் சத்து உள்ளது. படங்கள்: இணையம்", "caption": null}]}
{"article_url": "https://tamilmurasu.com.sg/tamilnadu/story20240129-145191", "site_title": "டென்னிஸ் வீரர் ஜோக்கோவிச்சுடன் முதல்வர் ஸ்டாலின்", "publish_date": "2024-01-29", "content": "டென்னிஸ் வீரர் ஜோக்கோவிச்சுடன் முதல்வர் ஸ்டாலின்\n\n29 Jan 2024 - 9:16 pm\n\n1\n\nmins read\n\nதமிழக முதல்வர் மு.க.ஸ்டாலினுடன் டென்னிஸ் வீரர் நோவாக் ஜோக்கோவிச். -\n\nபடம்: ஊடகம்\n\nசென்னை:\n\nடென்னிஸ் வீரர் நோவாக் ஜோக்கோவிச்சுடன் தமிழக முதல்வர் சேர்ந்து எடுத்துக் கொண்ட புகைப்படம் இப்போது இணையத்தில் பரவி வருகிறது.\n\nதமிழ்நாடு முதல்வர் மு.க.ஸ்டாலின் ஸ்பெயின் நாட்டுக்கு அரசுமுறைப் பயணம் மேற்கொண்டு கடந்த சனிக்கிழமை புறப்பட்டுச் சென்றார். தமிழ் நாட்டிற்கு அங்கிருந்து முதலீடுகளை ஈர்க்கும் வகையில் தமிழ் நாடு அரசின் சார்பில் முதலீட்டாளர் மாநாட்டுக்கு ஏற்பாடு செய்யப்பட்டுள்ளது.\n\nஇந்நிலையில் முதல்வர் ஸ்டாலின் பயணம் சென்ற அதே விமானத்தில் டென்னிஸ் வீரர் ஜோக்கோவிச்சும் பயணம் செய்தார். அப்போது இருவரும் சந்தித்துக் கொண்டனர்.\n\nஅவர்கள் இருவரும் சேர்ந்து எடுத்துக் கொண்ட புகைப்படத்தை முதல்வர் ஸ்டாலின் தனது எக்ஸ் தளத்தில் ‘ஆகாயத்தில் ஆச்சரியம்’ என்ற தலைப்பில் பதிவிட்டுள்ளார்.\n\nகுறிப்புச் சொற்கள்\n\nமு.க.ஸ்டாலின்\n\nஜோக்கோவிச்\n\nஸ்பெயின்\n\nதொடர்புடைய செய்திகள்\n\nபுதிய முதலீடுகளை ஈர்க்க முதல்வர் ஸ்பெயின் பயணம்\n\n28 Jan 2024\n\n-\n\n9:12 PM", "images": [{"image_url": "https://cassette.sphdigital.com.sg/image/tamilmurasu/5e81cbaae0110d6f2e1bf86918ccd0c1206cc62c16c1e2f6cca35b43431c912e?w=825", "alt_text": "16fe97fc-f942-4c1c-83b4-14fceb48c80d", "caption": "தமிழக முதல்வர் மு.க.ஸ்டாலினுடன் டென்னிஸ் வீரர் நோவாக் ஜோக்கோவிச். - படம்: ஊடகம்"}, {"image_url": "https://cassette.sphdigital.com.sg/image/tamilmurasu/b0c48bc5d344fb5df0b68a2000fb141ff612d0ec2336b12c8470de8b9fde1e54?w=235", "alt_text": "முதல்வர் மு.க.ஸ்டாலினை தமிழக அமைச்சர்கள், அரசு உயர் அதிகாரிகள் உள்ளிட்டோர் வழியனுப்பி வைத்தனர்.", "caption": null}]}
{"article_url": "https://tamilmurasu.com.sg/sports/singapore-national-football-coach-takayuki-nishigaya-leaves-role1", "site_title": "சிங்கப்பூர் காற்பந்துப் பயிற்றுவிப்பாளர் பதவி விலகல்", "publish_date": "2024-01-29", "content": "சிங்கப்பூர் காற்பந்துப் பயிற்றுவிப்பாளர் பதவி விலகல்\n\n29 Jan 2024 - 9:09 pm\n\n1\n\nmins read\n\n2023 நவம்பர் 21ஆம் தேதி, சிங்கப்பூர் - தாய்லாந்து அணிகள் மோதிய உலகக் கிண்ணத் தகுதிச் சுற்று ஆட்டத்தின்போது தம் குழுவினரை நோக்கிக் குரல்கொடுத்த சிங்கப்பூர் அணியின் பயிற்றுவிப்பாளர் நிஷிகாயா. -\n\nகோப்புப்படம்: ராய்ட்டர்ஸ்\n\nசிங்கப்பூர் தேசிய காற்பந்து அணியின் தலைமைப் பயிற்றுவிப்பாளர் பதவியிலிருந்து தக்கயுகி நிஷிகாயா விலகிவிட்டதாக சிங்கப்பூர் காற்பந்துச் சங்கம் திங்கட்கிழமை (ஜனவரி 29) அறிவித்தது.\n\nகடந்த 2022 ஏப்ரல் மாதம் சிங்கப்பூர் தேசிய அணியின் பயிற்றுவிப்பாளராக நியமிக்கப்பட்டார் 50 வயது நிஷிகாயா. தேசிய அணியின் இரண்டாவது ஜப்பானியப் பயிற்றுவிப்பாளரான அவர், ஈராண்டு ஒப்பந்தத்தில் நியமிக்கப்பட்டார்.\n\nநிஷிகாயாவின் காலத்தில் சிங்கப்பூர் அணி 21 ஆட்டங்களில் விளையாடியது. அவற்றில் எட்டு ஆட்டங்களில் தேசிய அணி வெற்றி பெற்றது; எட்டில் தோல்வியும் ஐந்தில் சமநிலையும் கண்டது.\n\nஇதனிடையே, இன்னொரு ஜப்பானியரான சுடோமு ஒகுரா, 57, சிங்கப்பூர் தேசிய அணியின் புதிய பயிற்றுவிப்பாளராக நியமிக்கப்பட அதிக வாய்ப்புள்ளதாக அறியப்படுகிறது.\n\nஒகுரா, 2006 முதல் 2010 வரை ஜப்பானிய தேசிய அணியின் துணைப் பயிற்றுவிப்பாளாராகச் செயல்பட்டவர். பின்னர் 2010 முதல் 2012 வரை ஜப்பானிய ஒலிம்பிக் குழுவின் துணைப் பயிற்றுவிப்பாளராகவும் அவர் இருந்தார்.\n\nகுறிப்புச் சொற்கள்\n\nகாற்பந்து\n\nசிங்கப்பூர்\n\nபயிற்றுவிப்பாளர்\n\nதொடர்புடைய செய்திகள்\n\nகுற்றத்தை ஒப்புக்கொண்ட முன்னாள் எஃப்ஏஎஸ் துணை இயக்குநர்\n\n04 Jan 2024\n\n-\n\n3:09 PM\n\nநான்கு முன்னாள் காற்பந்து வீரர்களின் வாழ்நாள் தடை நீக்கம்\n\n21 Dec 2023\n\n-\n\n3:14 PM\n\nஆசியக் கிண்ணக் காற்பந்துப் போட்டிகள் இன்று தொடக்கம்\n\n11 Jan 2024\n\n-\n\n5:41 PM", "images": [{"image_url": "https://cassette.sphdigital.com.sg/image/tamilmurasu/e732b26cbaeb82dcecdb6cb681dafb1ea38d962f076943297f79d4006b123390?w=825", "alt_text": "c13302a9-ab3b-42c5-8e56-0643590405e6", "caption": "2023 நவம்பர் 21ஆம் தேதி, சிங்கப்பூர் - தாய்லாந்து அணிகள் மோதிய உலகக் கிண்ணத் தகுதிச் சுற்று ஆட்டத்தின்போது தம் குழுவினரை நோக்கிக் குரல்கொடுத்த சிங்கப்பூர் அணியின் பயிற்றுவிப்பாளர் நிஷிகாயா. - கோப்புப்படம்: ராய்ட்டர்ஸ்"}, {"image_url": "https://cassette.sphdigital.com.sg/image/tamilmurasu/5352f0a1ae9bdfb0cc4ba62600eb53e557a9758ae0069191718c8e599badc589?w=235", "alt_text": "சிங்கப்பூர் காற்பந்துச் சங்கத்தை ஏமாற்றிப் பணம் பறித்ததாக ரிக்ரம் ஜீத் ரந்தீர் சிங், அவரது மனைவி ஆஸ்யா கிரின் காமெஸ் ஆகியோர் மீது  குற்றம் சுமத்தப்பட்டுள்ளது.", "caption": null}, {"image_url": "https://cassette.sphdigital.com.sg/image/tamilmurasu/a6637941015fb4dde8ea4953e02ef0ce40b6e3ae4a3e1d18e85decf9a3715d84?w=235", "alt_text": "படம்: ", "caption": null}, {"image_url": "https://cassette.sphdigital.com.sg/image/tamilmurasu/b78b7d987306d611ec4a37424ccb81fddf249ec2743f4d7ec69b00a71dbf8987?w=235", "alt_text": "64 ஆண்டுகளில் முதன்முறையாகத் தமது அணிக்குக் கிண்ணம் வென்றுதரும் முனைப்புடன் இருக்கிறார் தென்கொரியாவின் சோன் ஹியூங் மின் (நடுவில்).", "caption": null}]}
{"article_url": "https://tamilmurasu.com.sg/tamilnadu/story20240129-145189", "site_title": "134 இறால் பண்ணைகளை உடனடியாக மூட தமிழக அரசுக்கு உத்தரவு", "publish_date": "2024-01-29", "content": "134 இறால் பண்ணைகளை உடனடியாக மூட தமிழக அரசுக்கு உத்தரவு\n\n29 Jan 2024 - 8:37 pm\n\n1\n\nmins read\n\nபடம்:  -\n\nதமிழக ஊடகம்\n\nசென்னை:\n\nதமிழகத்தில் அனுமதியின்றி, சட்டவிரோதமாகச் செயல்பட்டு வரும் 134 இறால் பண்ணைகளை உடனடியாக மூடுவதற்கு நடவடிக்கை எடுக்கும்படி தமிழக அரசுக்கு சென்னை உயர் நீதிமன்றம் உத்தரவிட்டுள்ளது.\n\nதிருவள்ளூர் மாவட்டம், கும்மிடிப்பூண்டியில் விதிமுறைகளுக்கு முரணாக, உரிய அனுமதியின்றி செயல்பட்டு வந்த இறால் பண்ணைகளை மூடும்படி மீன்வளத்துறை உதவி இயக்குநர் கடந்த 2018ஆம் ஆண்டு உத்தரவு பிறப்பித்தார்.\n\nஇந்த உத்தரவை எதிர்த்து இறால் பண்ணைகளின் உரிமையாளர்கள் தாக்கல் செய்த வழக்குகளை நீதிபதி எஸ்.எம்.சுப்பிரமணியம் விசாரித்தார்.\n\nமத்திய அரசின் கடலோர மீன்வளர்ப்பு ஆணைய சட்டப்படி கடலில் இருந்து 2 கிலோ மீட்டர் தூரத்துக்குள்தான் இறால் பண்ணைகள் அமைக்கப்பட வேண்டும்.\n\nஆனால் மனுதாரர்களின் இறால் பண்ணைகள் 2 கிலோ மீட்டர் தூரத்துக்கு அப்பால் உரிய அனுமதியைப் பெறாமல் அமைக்கப்பட்டிருந்ததால் அந்தப் பண்ணைகளை மூட உத்தரவிடப்பட்டதாக அரசுத் தரப்பில் விளக்கமளிக்கப்பட்டது.\n\nதமிழகம் முழுவதும் 2,709 இறால் பண்ணைகள் உள்ளதாகவும் அவற்றில் 2,227 பண்ணைகள் மட்டும் பதிவு செய்யப்பட்டவை எனவும் 348 பண்ணைகளின் அனுமதி குறித்து பரிசீலனையில் உள்ளதாகவும் 134 பண்ணைகள் சட்டவிரோதமாக செயல்பட்டு வந்தது கண்டறியப்பட்டு தேசிய பசுமைத் தீர்ப்பாயத்தின் உத்தரவின்படி நடவடிக்கை எடுக்கப்பட்டுள்ளதாகவும் விளக்கமளிக்கப்பட்டது.\n\nஇதையடுத்து, அனுமதியின்றி செயல்பட்ட மனுதாரர்களின் இறால் பண்ணைகளை மூடும்படி பிறப்பித்த உத்தரவை ரத்து செய்யக்கோரிய வழக்குகளைத் தள்ளுபடி செய்த நீதிபதி, சட்டவிரோதமாக செயல்பட்டு வரும் இறால் பண்ணைகளை மூடுவதற்கு உடனடியாக நடவடிக்கை எடுக்க வேண்டும் என உத்தரவிட்டார்.\n\nகுறிப்புச் சொற்கள்\n\nசென்னை\n\nதொடர்புடைய செய்திகள்\n\nஅதிமுக: தமிழ் மக்களை ஏமாற்றி காலூன்ற நினைக்கும் பாஜகவின் கனவு பலிக்காது\n\n29 Jan 2024\n\n-\n\n7:41 PM", "images": [{"image_url": "https://cassette.sphdigital.com.sg/image/tamilmurasu/eb6225227940bc96417c6cb04dafde0dbf224b132b71130e815428f485734950?w=825", "alt_text": "2b701b8a-9360-4aff-988e-af5f703b7f7c", "caption": "படம்:  - தமிழக ஊடகம்"}, {"image_url": "https://cassette.sphdigital.com.sg/image/tamilmurasu/bbfe82677e18d1adffe0271230c8494bca2ed5fc615f2c686b392a0459aa08d3?w=235", "alt_text": "அதிமுகவின் முன்னாள் அமைச்சர் ஜெயக்குமார்.", "caption": null}]}
{"article_url": "https://tamilmurasu.com.sg/singapore/story20240129-145188", "site_title": "புதிய 600 மெகாவாட் ஹைட்ரஜன் இயந்திரத்தை அமைக்கவுள்ள ஒய்டிஎல்பிஎஸ்", "publish_date": "2024-01-29", "content": "புதிய 600 மெகாவாட் ஹைட்ரஜன் இயந்திரத்தை அமைக்கவுள்ள ஒய்டிஎல்பிஎஸ்\n\n29 Jan 2024 - 8:25 pm\n\n1\n\nmins read\n\nதற்போது புலாவ் செராயா மின்சார நிலையம் அமைந்திருக்கும் பகுதியில் இயந்திரம் அமையும். -\n\nகோப்புப் படம்: ஒய்டிஎல்பிஎஸ்\n\nபுதிய மின்சார உற்பத்தி இயந்திரத்தை (டர்பைன்) அமைக்கும் உரிமை வைடிஎல் பவர்செராயா (ஒய்டிஎல்பிஎஸ்) நிறுவனத்துக்கு வழங்கப்பட்டுள்ளது.\n\nஅதனைத் தொடர்ந்து 2027ஆம் ஆண்டிறுதிக்குள் சிங்கப்பூரின் மின்சார உற்பத்தி ஆற்றல் மேம்படும் என்று தெரிவிக்கப்பட்டுள்ளது.\n\nஹைட்ரஜன் வாயுவைக் கொண்டு இயங்கவிருக்கும் அந்த இயந்திரம் 600 மெகாவாட் வரையிலான மின்சாரத்தை உற்பத்தி செய்யக்கூடியது. ஓராண்டுக்கு 864,000 நான்கறை வீவக வீடுகளுக்கு அதனைக் கொண்டு மின்சாரம் விநியோகிக்க முடியும்.\n\nதற்போது புலாவ் செராயா மின்சார நிலையம் உள்ள பகுதியில் புதிய இயந்திரம் அமையும். 2027ஆம் ஆண்டிறுதிக்குள் அது செயல்பாட்டில் இருக்கும் என்று எதிர்பார்க்கப்படுகிறது.\n\nசென்ற ஆண்டு ஜூலை மாதம் இயந்திரத்துக்கான பரிந்துரைகளை சமர்ப்பிக்குமாறு எரிசக்திச் சந்தை ஆணையம் கேட்டுக்கொண்டது. அக்டோபர் மாதம் 31ஆம் தேதிக்குள் நிறுவனங்கள் பரிந்துரைகளை சமர்ப்பிக்கவேண்டியிருந்தது.\n\nஇயந்திரத்தை அமைக்கும் பொறுப்பு ஒய்டிஎல்பிஎஸ்-க்கு வழங்கப்பட்டதாக எரிசக்திச் சந்தை ஆணையம் திங்கட்கிழமையன்று (29 ஜனவரி) அறிவித்தது.\n\nகுறிப்புச் சொற்கள்\n\nசிங்கப்பூர்\n\nமின்சாரம்\n\nதொடர்புடைய செய்திகள்\n\nசூரிய சக்தி ஆற்றலை பன்மடங்கு பெருக்க $5 மில்லியன் முதலீடு செய்யும் நிறுவனம்\n\n24 Oct 2023\n\n-\n\n6:19 PM", "images": [{"image_url": "https://cassette.sphdigital.com.sg/image/tamilmurasu/987df568a123d0cb6b44370b41c43b3bbe6a10f35284de7c3e4f52d67d4a0b9e?w=825", "alt_text": "27c9fd82-933e-4e01-b128-2346876a8f23", "caption": "தற்போது புலாவ் செராயா மின்சார நிலையம் அமைந்திருக்கும் பகுதியில் இயந்திரம் அமையும். - கோப்புப் படம்: ஒய்டிஎல்பிஎஸ்"}, {"image_url": "https://cassette.sphdigital.com.sg/image/tamilmurasu/414b9476457582b963844f73ea76fb0c5588e53f766d75045202bdca08c200ef?w=235", "alt_text": "புலாவ் செராயா மின் நிலையத்தில் உற்பத்தி செய்யப்படும் சூரிய சக்தியின் அளவை அடுத்த ஆண்டு செப்டம்பருக்குள் ஐந்து மடங்காக அதிகரிக்க ‘வொய்டிஎல் பவர் செராயா’ திட்டமிட்டுள்ளது.", "caption": null}]}
{"article_url": "https://tamilmurasu.com.sg/cinema/story20240129-145187", "site_title": "சமைக்கத் தெரிந்த மணமகனை விரும்பும் சாய் பல்லவி", "publish_date": "2024-01-29", "content": "சமைக்கத் தெரிந்த மணமகனை விரும்பும் சாய் பல்லவி\n\n29 Jan 2024 - 8:04 pm\n\n3\n\nmins read\n\nசாய் பல்லவி.  -\n\nபடம்: ஊடகம்\n\n1\n\nof\n\n2\n\nசாய் பல்லவி.  -\n\nபடம்: ஊடகம்\n\n1\n\nof\n\n2\n\nசாய் பல்லவி.  -\n\nபடம்: ஊடகம்\n\n1\n\nof\n\n2\n\nசாய் பல்லவி.  -\n\nபடம்: ஊடகம்\n\n1\n\nof\n\n2\n\nசாய் பல்லவி.  -\n\nபடம்: ஊடகம்\n\n1\n\nof\n\n2\n\nநடிகை சாய் பல்லவியின் தங்கைக்கு நிச்சயமான அதேவேகத்தில் சாய் பல்லவிக்கும் அவரது விருப்பத்துக்கு ஏற்ற வகையில், நன்கு சமைக்கத் தெரிந்த மாப்பிள்ளையைத் தேடிக் கொடுத்துவிட வேண்டும் என ஆவலாக உள்ளனராம் அவரது ரசிகர்கள்.\n\nஆனால் அவரோ, சற்று காலம் தனது குடும்பத்தினருடன் நேரம் செலவிடத் திட்டமிட்டுள்ளாராம்.\n\nசாய் பல்லவி தென்னிந்தியத் திரையுலகில் முன்னணி நடிகையாக வலம் வரும் நிலையில், இவரது நடனத்துக்கென தனி ரசிகர் பட்டாளமே உள்ளது.\n\n‘ரெளடி பேபி’ பாடலுக்கு  தனுஷுடன் செம ஆட்டம் போட்டு  பார்வையாளர்களைக் கிறங்கடித்த  நடிகை சாய் பல்லவி, தனது தங்கை பூஜாவின் திருமண நிச்சயதார்த்த விழாவில் குடும்பத்தினருடன் சேர்ந்து மீண்டும் குத்தாட்டம் போட்டுள்ளார்.\n\nஇந்தக் காணொளியும் புகைப்படங்களும் இப்போது சமூக ஊடகத்தில் பரவி வருகின்றன. இதைப் பார்த்த வலைத்தளவாசிகள், “சினிமாவில் மட்டுமல்ல; சாய் பல்லவியின் திறன் அனைத்து இடங்களிலும் பளிச்சிடுகிறது,” என பாராட்டுகளைத் தெரிவித்து வருகின்றனர்.\n\nதனது திருமணத்திற்கு முன்பே தன் தங்கையின் காதலுக்கு பச்சைக் கொடி காட்டி, திருமண நிச்சயதார்த்தத்தை சிறப்பாக நடத்தி வைத்துள்ளார் சாய் பல்லவி.\n\nஇந்நிலையில், “தங்கைக்கு நிச்சயதார்த்தம் ஆகிவிட்டது. அடுத்தது உங்களுக்கு எப்போது? ஏன் உங்களுடைய திருமணத்தை தள்ளிப் போடுகிறீர்கள்?” என ரசிகர்கள் பலரும் மீண்டும் கேள்விகளை எழுப்பியுள்ளனர்.\n\nஇதற்கு, உச்சத்தில் இருக்கும் அவரது பட வாய்ப்புகள்தான் காரணம் எனக் கூறப்படுகிறது.\n\nரசிகர்களுக்கு சாய் பல்லவி மீது எப்போதும் ஒரு தனிப்பட்ட விருப்பம் இருக்கும். இதுவரை கவர்ச்சி காண்பித்து படங்களில் நடித்ததில்லை. பெரிதாக அலங்காரமும் செய்து கொள்ளமாட்டார். ‘மேக்-அப்’ தனக்குப் பிடிக்காது என்றும் பல நேர்காணல்களில் பேசியுள்ளார். இதனால், ரசிகர்கள் பலர் சாய் பல்லவியை ‘இயற்கைப் பேரழகி’  என்றும் வர்ணிப்பதுண்டு.\n\nதமிழில் சிவகார்த்திகேயனுக்கு ஜோடியாக ‘எஸ்.கே.21’  படத்தில் நடித்து வருகிறார். இப்படத்தை கமல்ஹாசன் தயாரிக்கிறார். தெலுங்கில் நாக சைதன்யாவின் ஜோடியாக ‘டாண்டல்’ படத்தில் நடிக்கும் சாய் பல்லவி, ராம் சரண், யாஷ் ஆகியோருடனும் ஜோடி சேர்ந்து நடிக்கவுள்ளார்.\n\nஇந்தியிலும் இவரை நடிக்க வைக்க பேச்சுவார்த்தைகள் நடந்து வருவதாகக் கூறப்படுகிறது.\n\nதெலுங்குத் திரையுலகில் இவர் அறிமுகமானபோது பல தொலைக்காட்சிகள், இணையத் தளங்களுக்கு அளித்த பேட்டியின்போது, திருமணம் குறித்த தன்னுடைய கருத்தை மிகவும் தைரியமாகப் பதிவு செய்தார் சாய் பல்லவி.\n\n“எனக்கு 18 வயதாக இருக்கும்போது ​​23 வயதில் திருமணம் செய்துகொண்டு 30 வயதிற்குள் இரண்டு குழந்தைகளுக்குத் தாயாகிவிட வேண்டும் என்று நினைத்தேன். ஜார்ஜியாவில் மருத்துவம்  படித்துக் கொண்டிருக்கும்போதுகூட அப்படித்தான் நினைத்தேன். ஆனால், அதன்பின்னர் அந்த மனநிலையை மாற்றிக்கொண்டேன்,” என்று கூறியிருந்தார்.\n\nஇப்போது 31 வயதை எட்டியிருக்கும் சாய் பல்லவி, “எங்கள் வீட்டில் ஒருசில முக்கியப் பொறுப்புகளை ஏற்க வேண்டி இருந்ததால் திருமணத்தை தள்ளிவைத்தேன்.\n\n“பின்னர் ஒரு நடிகையாக நல்ல பெயர் கிடைத்து வருவதால் திருமணத்துக்கு கால அவகாசம் எடுத்துக்கொண்டுள்ளேன்,” என அண்மைய நேர்காணலில் கூறியுள்ளார்.\n\nதொடர்ந்து தன்னுடைய கணவர் எப்படி இருக்கவேண்டும் என்கிற கேள்விக்கு பதிலளித்துள்ள சாய் பல்லவி, அனைத்துப் பெண்களையும் மதிக்கவேண்டும், கொஞ்சம் குழந்தைத்தனமான மனநிலையுடன் இருக்கவேண்டும் எனத் தெரிவித்துள்ளார்.\n\nஇந்நிலையில், தனது வருங்காலக் கணவர் குறித்த எதிர்பார்ப்பினைக் கூறிய சாய் பல்லவியின்  பழைய காணொளியையும் தற்போது ரசிகர்கள் பகிர்ந்து வருகின்றனர்.\n\nசாய் பல்லவி கறுப்பு நிறமுள்ள மணமகனைத் திருமணம் புரிய ஆசைப்படுகிறாராம். அழாமல் இருக்கும் ஆண்களை விட அழத் தெரிந்த ஆண்கள்தான் வேண்டுமாம். அத்துடன், தனக்கு  சமைக்கத் தெரியாததால் நன்கு சமைக்கத் தெரிந்த மாப்பிள்ளையாக அமைந்தால் ரொம்ப நிம்மதி என்று கூறியுள்ளார்.\n\nஇருப்பினும் தற்போதைக்கு சாய் பல்லவி தனது திருமணம் குறித்து எந்த முடிவையும் எடுக்கவில்லை எனவும் தனது கையில் உள்ள படங்களை நடித்து முடித்துவிட்டு குடும்பத்தினருடன் நேரம் செலவிட சாய் பல்லவி விரும்புவதாகவும் ஊடகச் செய்திகள் குறிப்பிட்டுள்ளன.\n\nகுறிப்புச் சொற்கள்\n\nசினிமா\n\nதொடர்புடைய செய்திகள்\n\nஏலியனுடன் பொங்கல் திருநாளைக் கொண்டாடிய சிவகார்த்திகேயன்\n\n17 Jan 2024\n\n-\n\n8:20 PM", "images": [{"image_url": "https://cassette.sphdigital.com.sg/image/tamilmurasu/158f38af923c8d00aad160c102f6db77f882d16752077fc5d516fa1b6eaf8033?w=825", "alt_text": "eaeaeb31-3fa3-4160-994a-0846624fd7e8", "caption": "சாய் பல்லவி.  - படம்: ஊடகம் 1 of 2"}, {"image_url": "https://cassette.sphdigital.com.sg/image/tamilmurasu/1b10ade9ebd73de0a2a3e361dd211c7902b9fdd95f1faaeef92add5b15b5518e?w=825", "alt_text": "26d280c0-312e-4a2e-b236-af0c8d4e6a03", "caption": "சாய் பல்லவி.  - படம்: ஊடகம் 1 of 2"}, {"image_url": "https://cassette.sphdigital.com.sg/image/tamilmurasu/e59c5a7681f24602d912bf7b64dfa4d5c3e90d3926065354d5eaea68030c5941?w=235", "alt_text": "தனது குடும்பத்தினர் நடுவே ‘அயலான்’ படத்தின் ஏலியன் நிற்பது போல காட்சி எடிட் செய்யப்பட்டுள்ளது.", "caption": null}]}
{"article_url": "https://tamilmurasu.com.sg/cinema/story20240129-145186", "site_title": "தம்பியை தொடர்ந்து அண்ணனுக்கு ஜோடியாகும் அதிதி ஷங்கர்", "publish_date": "2024-01-29", "content": "தம்பியை தொடர்ந்து அண்ணனுக்கு ஜோடியாகும் அதிதி ஷங்கர்\n\n29 Jan 2024 - 8:04 pm\n\n1\n\nmins read\n\nஅதிதி ஷங்கர். -\n\nபடம்: ஊடகம்\n\nநடிகர் அதர்வாவின் தம்பி ஆகாஷிற்கு ஜோடியாக நடித்துள்ள நடிகை அதிதி ஷங்கர், அடுத்ததாக அண்ணன் அதர்வாவிற்கும் ஜோடியாக நடிக்க உள்ளதாக தகவல் வெளியாகி உள்ளது.\n\nபிரம்மாண்ட இயக்குநர் ஷங்கரின் மகள்தான் அதிதி ஷங்கர். மருத்துவர், நடிகை, பாடகி என பன்முகத்திறமை காட்டி வருகிறார். நடிகர் கார்த்திக்கு ஜோடியாக ‘விருமன்’ படத்தில் அறிமுகமானார். அதன்பிறகு, சிவகார்த்திகேயன் ஜோடியாக ‘மாவீரன்’ உள்ளிட்ட படங்களில் தொடர்ந்து நடித்து வருகிறார்.\n\nதற்போது விஷ்ணுவர்தன் இயக்கத்தில் உருவாகிவரும் படத்தில் மறைந்த நடிகர் முரளியின் மகன் ஆகாஷ் முரளியுடன் இணைந்து நடித்து வருகிறார். இதன்மூலம் ஆகாஷ் முரளி தமிழில் நாயகனாக அறிமுகமாகிறார்.\n\nஅதிதி அடுத்ததாக லைகா நிறுவனத்தின் படம் ஒன்றிலும் பிரபல இயக்குநர் எம் ராஜேஷ் இயக்கத்தில் உருவாகவுள்ள புதிய படத்திலும் நடிக்கவுள்ளதாக தகவல்கள் வெளியாகியுள்ளன.\n\nஇந்தப் படத்தில் நடிகர் அதர்வா-அதிதி ஷங்கர் நடிக்கவுள்ளதாகவும் விரைவில் இந்தப் படத்தின் அறிவிப்பு வெளியாகும் என்றும் கூறப்படுகிறது.\n\nகுறிப்புச் சொற்கள்\n\nசினிமா\n\nதொடர்புடைய செய்திகள்\n\nராஷ்மிகா மந்தனா: தனுஷிடம் இருந்து நிறைய கற்றுக்கொள்ள இருக்கிறேன்\n\n22 Jan 2024\n\n-\n\n3:25 PM", "images": [{"image_url": "https://cassette.sphdigital.com.sg/image/tamilmurasu/dc63e63862a7dd459d210abf9f8865b09d1340e1515b2cfebc141514832e1060?w=825", "alt_text": "cf7bb715-2770-4319-a332-c43309ef1ce8", "caption": "அதிதி ஷங்கர். - படம்: ஊடகம்"}, {"image_url": "https://cassette.sphdigital.com.sg/image/tamilmurasu/47d8a05f90a38c43e4454892992fdc7fc8bfb0f65192f2bf3a99907d29a83526?w=235", "alt_text": "ராஷ்மிகா மந்தனா.", "caption": null}]}
{"article_url": "https://tamilmurasu.com.sg/cinema/story20240129-145185", "site_title": "மீண்டும் இணையும் ஆர்யா - சந்தானம் கூட்டணி", "publish_date": "2024-01-29", "content": "மீண்டும் இணையும் ஆர்யா - சந்தானம் கூட்டணி\n\n29 Jan 2024 - 8:04 pm\n\n2\n\nmins read\n\nசந்தானம், ஆர்யா.  -\n\nபடம்: ஊடகம்\n\n‘வடக்குப்பட்டி ராமசாமி’ படத்தின் இசை வெளியீட்டு விழாவில் பேசிய நடிகர் ஆர்யா, “சந்தானம் மீது எப்போதுமே ரசிகர்களுக்கு ஒரு தனிப் பிரியம் உள்ளது. விரைவில், கார்த்திக் யோகி இயக்கத்தில் அட்வெஞ்சர் ஃபேண்டஸி கதையில்  நாங்கள் இருவரும்  இணைந்து நடிக்க இருக்கிறோம்,” என்றார்.\n\n‘டிக்கிலோனா’ படத்தின் இயக்குநர் கார்த்திக் யோகி இயக்கத்தில் உருவாகியுள்ள திரைப்படம் ‘வடக்குப்பட்டி ராமசாமி’. இப்படத்தில் சந்தானம் கதாநாயகனாக நடித்துள்ளார். இவருக்கு ஜோடியாக மேகா ஆகாஷ் நடித்துள்ளார். இப்படம் பிப்ரவரி 2ஆம் தேதி திரையரங்குகளில் வெளியாகவுள்ளது.\n\nஇந்நிலையில், சென்னையில் நடைபெற்ற இப்படத்தின் இசை வெளியீட்டு விழாவில் கலந்து கொண்டு நடிகர் ஆர்யா பேசியபோது, “பாஸ் என்கிற பாஸ்கரன்’ படத்தில் நடிக்கும்போது எனக்கும் சந்தானத்திற்கும் ஒரே கேரவன்தான்.\n\n“அப்போது, சந்தானத்தைப் பார்ப்பதற்காக ஒரு ரசிகர் கேரவனுக்குள்ளேயே வந்துவிட்டார். அந்த அளவுக்கு சந்தானம் மீது ரசிகர்களுக்கு அவ்வளவு அன்பு.\n\n“நிச்சயம் ‘வடக்குப்பட்டி ராமசாமி’ வெற்றிபெறும். இயக்குநர் கார்த்திக்கும் அப்படத்தின்மீது நம்பிக்கை வைத்துள்ளார். இந்தப் படத்தைத் தயாரித்துள்ள விஸ்வா தெலுங்கில் நிறைய வெற்றிப் படங்களைக் கொடுத்துள்ளார். தமிழில் இந்தப் படமும் அவருக்கு வெற்றி தரும்.\n\n“65 நாள்கள் படப்பிடிப்பு என்றதும் என்னிடம் உடல்நலனைப் பராமரிக்கும் குறிப்புகள் எல்லாம் சந்தானம் கேட்டார். நானும் சொன்னேன். ஆனால், பிறகு கேட்டால் அவர் மேகா ஆகாஷுடன் படப்பிடிப்புத் தளத்தில் ஆடிக்கொண்டிருக்கிறேன் என்றார்.\n\n“அந்த அளவுக்கு உடல் நலன் மீது அவருக்கு அக்கறை  உண்டு. படத்தில் அனைவரும் சிறப்பான உழைப்பைக் கொடுத்துள்ளனர்,” என்றார்.\n\nகுறிப்புச் சொற்கள்\n\nசினிமா", "images": [{"image_url": "https://cassette.sphdigital.com.sg/image/tamilmurasu/2a32038709b96a6b3018807defcf4915127118158b21ee0e7d1cada248569476?w=825", "alt_text": "e137c260-7f9d-4842-b550-9cb35ec2f4de", "caption": "சந்தானம், ஆர்யா.  - படம்: ஊடகம்"}]}
