{"article_url": "https://tamilmurasu.com.sg/tamilnadu/7-5-lakh-e-payment-locked-house-flower-dealer-shocked", "site_title": "பூட்டிக் கிடந்த வீட்டுக்கு ரூ.7.5 லட்சம் மின் கட்டணம்: பூ வியாபாரி அதிர்ச்சி", "publish_date": "2025-01-31", "content": "பூட்டிக் கிடந்த வீட்டுக்கு ரூ.7.5 லட்சம் மின் கட்டணம்: பூ வியாபாரி அதிர்ச்சி\n\n31 Jan 2025 - 9:52 pm\n\n1\n\nmins read\n\nபூட்டப்பட்டுக் கிடக்கும் வீட்டுக்குப் பிப்ரவரி 17ஆம் தேதிக்குள் ரூ.746,001 மின்கட்டணத்தைச் செலுத்தும்படி குறுஞ்செய்தி வந்ததால் பூ வியாபாரி முருகேசன் அதிர்ச்சி அடைந்தார்.   -\n\nபடம்: தமிழக ஊடகம்\n\nAI\n\nSUMMARISE IN ENGLISH\n\n7.5 Lakh e-payment for a locked house: Flower dealer shocked\n\nMurugesan, a flower dealer from Dindigul, received a hefty electricity bill of RS. 746,001 for his unmanned house. The house has been locked for two years, and no one has resided there. The Power Board acknowledged the mistake, stating that he does not need to pay the bill. Murugesan was initially shocked to receive the message but was relieved after the correction.\n\nGenerated by AI\n\nதிண்டுக்கல்:\n\nதிண்டுக்கல் மாவட்டத்தைச் சேர்ந்த  பூ வியாபாரி ஒருவரது வீட்டுக்கு ரூ.7 லட்சத்து 46 ஆயிரத்து ஒரு ரூபாயை  மின்கட்டணமாகச் செலுத்தும்படியும் இல்லையேல் இணைப்பு துண்டிக்கப்படும் என்றும் கைப்பேசியில் குறுஞ்செய்தி வந்துள்ளது.\n\nஇதைக்கண்டு அதிர்ச்சி அடைந்த அந்த பூ வியாபாரி இதுகுறித்து மின்வாரிய அலுவலகத்தில்  கேட்டபோது, அந்தக் குறுஞ்செய்தி தவறுதலாக அனுப்பப்பட்டு விட்டதாகவும் அந்தக் கட்டணத்தைச் செலுத்தத் தேவையில்லை என்றும் கூறப்பட்டதாகத் தெரிகிறது.\n\nதிண்டுக்கல், நிலக்கோட்டை அருகே உள்ள லட்சுமிபுரம் பகுதியைச் சேர்ந்த பூ வியாபாரியான முருகேசன் தற்போது பட்டிவீரன்பட்டியில் வசித்து வருகிறார்.\n\nஇவரது சொந்த வீடு, நிலக்கோட்டை அருகே குல்லிசெட்டிப்பட்டியில் உள்ளது. அந்த வீடு கடந்த கடந்த இரு ஆண்டுகளாக யாரும் குடியிருக்காத நிலையில் பூட்டப்பட்டு கிடந்து வருகிறது.\n\nஎனினும் அவ்வீட்டை, முருகேசனின் உறவினர் ஒருவர் பராமரித்து வருகிறார்.\n\nஇவ்வீட்டுக்கு இரு மாதத்துக்கு ஒருமுறை ரூ.120 முதல் ரூ.150 வரை மின்கட்டணம் செலுத்தி வந்த நிலையில், கடந்த 28ஆம் தேதி முருகேசனின் கைப்பேசிக்கு பிப்ரவரி 17ஆம் தேதிக்குள் ரூ.746,001 மின்கட்டணத்தைச் செலுத்தும்படி குறுஞ்செய்தி வந்ததால் முருகேசன் அதிர்ச்சி அடைந்தார்.\n\nஇதுகுறித்து, “தவறுக்கு வருந்துகிறோம், அந்தக் கட்டணத்தைச் செலுத்தத் தேவையில்லை,” என்று மின் வாரிய அலுவலகம் தெரிவித்துள்ளது.\n\nகுறிப்புச் சொற்கள்\n\nகுறுஞ்செய்தி\n\nசொந்த வீடு\n\nதிண்டுக்கல்\n\nமின்சாரம்\n\nதொடர்புடைய செய்திகள்\n\nரூ.11.63 கோடியில் ஆர்எஸ்ஆர்எம் மருத்துவமனை மேம்பாடு\n\n30 Jan 2025\n\n-\n\n7:53 PM", "images": [{"image_url": "https://cassette.sphdigital.com.sg/image/tamilmurasu/cb38b0cd5184f031c4066172baff4ce0ceb057c51cf57d5a6f3d3755e29257a2?w=825", "alt_text": "1ea8f5ee-6da1-4d5b-8452-f771f89a25a1", "caption": "பூட்டப்பட்டுக் கிடக்கும் வீட்டுக்குப் பிப்ரவரி 17ஆம் தேதிக்குள் ரூ.746,001 மின்கட்டணத்தைச் செலுத்தும்படி குறுஞ்செய்தி வந்ததால் பூ வியாபாரி முருகேசன் அதிர்ச்சி அடைந்தார்.   - படம்: தமிழக ஊடகம்"}, {"image_url": "https://cassette.sphdigital.com.sg/image/tamilmurasu/889590bb5209d1251fb69f89be921692f38e628a2e14791f24a685254bb2475c?w=235", "alt_text": "சென்னை ராயபுரத்தில் உள்ள ஆர்எஸ்ஆர்எம் மருத்துவமனை.", "caption": null}]}
{"article_url": "https://tamilmurasu.com.sg/community/writer-adhavan-saravanabhavans-kulamadai-storyline", "site_title": "கதைக்களத்தில் எழுத்தாளர் ஆதவன் சரவணபவனின் ‘குல்லமடை’", "publish_date": "2025-02-01", "content": "கதைக்களத்தில் எழுத்தாளர் ஆதவன் சரவணபவனின் ‘குல்லமடை’\n\n01 Feb 2025 - 5:35 am\n\n2\n\nmins read\n\nசிங்கப்பூர்த் தமிழ் எழுத்தாளர் கழகத்தின் 129வது கதைக்களம் நிகழ்ச்சி ஞாயிற்றுக்கிழமை (பிப்ரவரி 2) மாலை 4 மணிக்கு சிங்கப்பூர்த் தேசிய நூலகத்தில் நடைபெறுகிறது. -\n\nபடம்: பிக்சாபே\n\nAI\n\nSUMMARISE IN ENGLISH\n\nWriter Adhavan Saravanabhavan's ‘ kulamadai ’ in the storyline\n\nOn February 25th, the Association of Singapore Tamil Writers will host its 129th storyline event to discuss Adhavan Saravanabhavan's \"Kullamadai\" short story collection, exploring the social experiences of Sri Lankan, Singaporean, and Malaysian peoples. Speaker Uma Shankar Narayanan will present highlights, followed by a discussion with author Thyagarajan Natarajan. Prizes will be awarded for competition entries. Additionally, the March book debut competition invites submissions for short stories, short novels, or novels under 140 words, with opening lines provided. Submissions should be sent via an online form by February 21, 2025.\n\nGenerated by AI\n\nசிங்கப்பூர்த் தமிழ் எழுத்தாளர் கழகத்தின் 129வது கதைக்களம் நிகழ்ச்சி ஞாயிற்றுக்கிழமை (பிப்ரவரி 2) மாலை 4 மணிக்கு சிங்கப்பூர்த் தேசிய நூலகத்தின் ஐந்தாவது தளத்தில் அமைந்துள்ள ‘இமேஜினேஷன்’ அறையில் நடைபெறவிருக்கிறது.\n\nஇலங்கை, சிங்கப்பூர், மலேசியா ஆகிய மூன்று நாட்டு மக்களின் சமூக வாழ்க்கையை எதிரொலிப்பதோடு மட்டுமல்லாமல் எழுத்தாளரின் வாழ்க்கை அனுபவத்தையும் அவர் சந்தித்த சவால்களையும் எடுத்தியம்பும் வகையில் சொல்லப்பட்ட எழுத்தாளர் ஆதவன் சரவணபவனின் ‘குல்லமடை’ சிறுகதைத் தொகுப்பு பற்றிய கலந்துரையாடல் அங்கம் இடம்பெற இருக்கிறது.\n\nபேச்சாளர் உமா சங்கர் நாராயணன் சிறுகதைத் தொகுப்பின் சிறப்புகளைக் கதைக்கள வாசகர்களோடு பகிர்ந்துகொள்ள இருக்கிறார். அதனைத் தொடர்ந்து நூலாசிரியருடன் இடம்பெறும் கலந்துரையாடல் அங்கத்தில் திரு தியாகராஜன் நடராஜன் பங்கேற்று கலந்துரையாடுகிறார்.\n\nகதைக்களத்திற்கு அனுப்பி வைக்கப்பட்ட போட்டிப் படைப்புகளைப் பற்றிய கலந்துரையாடலும் வெற்றியாளர்களுக்குப் பரிசுகளும் வழங்கப்படவிருக்கின்றன. எழுத்தாளர் கழகத்தின் இளையர் பிரிவு உறுப்பினர் செல்வி தன்மதி பன்னீர்செல்வம் இந்நிகழ்ச்சியை நெறிப்படுத்துகிறார்.\n\nமார்ச் மாத நூல் அறிமுகப் போட்டிக்கு, சிங்கப்பூர் தேசிய நூலகத்திலுள்ள சிறுகதை, குறுநாவல் அல்லது நாவல் ஒன்றுக்கு 140 சொற்களுக்குள் நயம்பட நூலறிமுகத்தை எழுதி அனுப்ப வேண்டும். சிறந்த 4 நூலறிமுகங்களுக்கு ரொக்கப் பரிசுகள் காத்திருக்கின்றன.\n\nமூன்று பிரிவுகளாக நடைபெறும் மார்ச் மாதச் சிறுகதைப் போட்டிக்கு எழுதுவதற்கான தொடக்க வரிகள்:\n\nஉயர்நிலைப் பள்ளி மாணவர் பிரிவு: 200 முதல் 300 சொற்களுக்குள் எழுத வேண்டும்.\n\n‘விடாமல் மழை கொட்டிய அன்றுதான் நான் மறக்க முடியாத அந்தச் சம்பவம் நடந்தது’.\n\nஇளையர் பிரிவு: 300 முதல் 400 சொற்களுக்குள் எழுத வேண்டும்.\n\n‘திறந்திருந்த கதவுகள் ஒவ்வொன்றும் நான் நெருங்கும்போது மூடிக்கொண்டன’.\n\nபொதுப்பிரிவு: 400 முதல் 500 சொற்களுக்குள் எழுத வேண்டும்.\n\n‘மௌனம் என்ற ஆயுதத்தை ஏந்தி இருப்பவரை எப்படிச் சமாதானப்படுத்துவது எனப் புரியவில்லை’.\n\nபடைப்புகளைக் கணினியில் அச்சிட்டு https://forms.gle/VdpmyEfdVas5wtMLA என்ற மின்னியல் படிவத்தின் வழியாக பிப்ரவரி 21க்குள் அனுப்பி வைக்கவும்.\n\nமேல்விவரங்களுக்கு: https://www.singaporetamilwriters.com/16, பிரதீபா வீரபாண்டியன் - 81420220 / பிரேமா மகாலிங்கம் - 91696996\n\nகுறிப்புச் சொற்கள்\n\nகதைக்களம்\n\nஎழுத்தாளர்\n\nஆதவன்\n\nதொடர்புடைய செய்திகள்\n\nவாலிபக் கவிஞர் வாலி விழா 2025\n\n31 Jan 2025\n\n-\n\n5:30 AM\n\nமுத்தமிழ் விழா சிறுகதைப் போட்டிகள்\n\n18 Jan 2025\n\n-\n\n5:52 PM\n\nபன்னாட்டுப் புத்தகக் கண்காட்சியில் ஆயிரத்துக்கு மேற்பட்ட நூல்களுக்கான மொழிபெயர்ப்பு ஒப்பந்தங்கள்\n\n19 Jan 2025\n\n-\n\n7:46 PM", "images": [{"image_url": "https://cassette.sphdigital.com.sg/image/tamilmurasu/3eb4484ceced16f0c7b58f7038102736d7b0a85d260c7686544da59edb8c4af0?w=825", "alt_text": "a43146e7-e71d-46d2-8bda-2f3a9dcd94a7", "caption": "சிங்கப்பூர்த் தமிழ் எழுத்தாளர் கழகத்தின் 129வது கதைக்களம் நிகழ்ச்சி ஞாயிற்றுக்கிழமை (பிப்ரவரி 2) மாலை 4 மணிக்கு சிங்கப்பூர்த் தேசிய நூலகத்தில் நடைபெறுகிறது. - படம்: பிக்சாபே"}, {"image_url": "https://cassette.sphdigital.com.sg/image/tamilmurasu/4ea1595dea40d0b12bce00e8c3dd0343d7db86aaa83d42c7aee70274a8a6cd50?w=235", "alt_text": "(இடமிருந்து) ஜோகூர் தமிழ் இலக்கியக் கழகத் துணைத் தலைவர் சு. ரவி, சிங்கப்பூர்த் தமிழ் எழுத்தாளர் கழகத் தலைவர் நா.ஆண்டியப்பன், விருதாளர்கள் திரு சு.மி. ஜெயராஜ், திரு முத்தழகு மெய்யப்பன், திருவாட்டி மஹ்ஜபீன், திருவாட்டி விமலா ரெட்டி, ஜோகூர் தமிழ் இலக்கியக் கழகத் தலைவர் முனைவர் தமிழ்மணி சி.வடிவேலு.", "caption": null}, {"image_url": "https://cassette.sphdigital.com.sg/image/tamilmurasu/b0d98c030e584e7bd514178171e7dc23d7d3c531928e0a9f5aadd2d8b6d33988?w=235", "alt_text": "அனைத்துப் போட்டிகளுக்கும் படைப்புகள் வந்துசேர வேண்டிய இறுதி நாள்: 16.03.2025.", "caption": null}, {"image_url": "https://cassette.sphdigital.com.sg/image/tamilmurasu/dbdac58210f12a045638495aacf5fb4685e1c965d0df32ad2cef577e4bade50b?w=235", "alt_text": "பன்னாட்டுப் புத்தகக் காட்சி நிறைவு விழாவில் முதல்வர் மு.க.ஸ்டாலினுடன் அமைச்சர்கள் தா.மோ. அன்பரசன், அன்பில் மகேஷ் பொய்யாமொழி, நாடாளுமன்ற உறுப்பினர்களான சசிதரூர், டி.ஆர். பாலு, தமிழ்நாடு பாடநூல் மற்றும் கல்வியியல் பணிகள் கழகத் தலைவர் திண்டுக்கல் ஐ. லியோனி எனப் பலரும் கலந்துகொண்டனர். ", "caption": null}]}
{"article_url": "https://tamilmurasu.com.sg/community/registration-started-tamil-language-competitions", "site_title": "தமிழ் மொழித்திறன் 2025 போட்டிகளின் முன்பதிவு தொடக்கம்", "publish_date": "2025-02-01", "content": "தமிழ் மொழித்திறன் 2025 போட்டிகளின் முன்பதிவு தொடக்கம்\n\n01 Feb 2025 - 5:45 am\n\n1\n\nmins read\n\nபோட்டிகள் பிற்பகல் 1.30 மணியளவில் நடைபெறும் என்று செயற்குழு கூறியது. -\n\nபடம்: பிக்சாபே\n\nலாவண்யா வீரராகவன்\n\n>\n\nAI\n\nSUMMARISE IN ENGLISH\n\nRegistration Started for the Tamil Language competitions\n\nThe preliminary rounds Tamil language proficiency competitions for primary school students in Telok Blangah Community Club will commence on February 8th with essay, speech, story-telling, song, and reading competitions. The final rounds and prize presentation ceremony will be held on March 29th. School principals and Tamil teachers are requested to submit student details by February 5th. For inquiries, contact Ramamurthy (8118 4671) or Shri S Vijay (9046 9910) of the Telok Blangah IAEC.\n\nGenerated by AI\n\nதொடக்கப்பள்ளி மாணவர்களுக்கான 37ஆம் ஆண்டு தமிழ் மொழித்திறன் போட்டிகளின் தொடக்கச் சுற்றுகளுக்கு முன்பதிவு தொடங்கியுள்ளது.\n\nதெலுக் பிளாங்கா சமூக மன்ற இந்திய நற்பணிச் செயற்குழு ஏற்பாடு செய்துள்ள இப்போட்டிகள் பிப்ரவரி 8ஆம் தேதி முதல் நடைபெறவுள்ளன. இதில், தொடக்கப்பள்ளி மாணவர்களுக்கான கட்டுரை, பேச்சு, கதை, பாட்டு, வாசிப்புப் போட்டிகள் இடம்பெறும்.\n\nதெலுக் பிளாங்கா சமூக மன்ற பல்நோக்கு மண்டபத்தில் நடைபெறவுள்ள இப்போட்டிகளுக்கான விண்ணப்பப் படிவங்கள் சிங்கப்பூரின் அனைத்து தொடக்கப்பள்ளிகளின் தலைமை ஆசிரியர்களுக்கும் அனுப்பி வைக்கப்பட்டுள்ளன.\n\nபள்ளி முதல்வர்கள், தமிழாசிரியர்களால் தேர்ந்தெடுக்கப்பட்ட மாணவர்களின் விவரங்களை பிப்ரவரி 5ஆம் தேதிக்குள் மின்னஞ்சல் அல்லது தொலைப்பிரதி மூலம் தெரிவிக்கும்படி செயற்குழு கேட்டுக்கொண்டது.\n\nபிப்ரவரி 8ஆம் தேதியன்று ஆறாம் வகுப்பு மாணவர்களுக்கான பேச்சுப் போட்டி, நான்காம் வகுப்பு மாணவர்களுக்கான கட்டுரைப் போட்டியும் நடைபெறவுள்ளது. 15ஆம் தேதியன்று ஐந்தாம் வகுப்புக்கான பேச்சுப் போட்டியும், 22ஆம் தேதியன்று மூன்றாம் வகுப்புக்கான கதை கூறும் போட்டியும் மார்ச் 2ஆம் தேதி இரண்டாம் வகுப்புக்கான வாசிப்புப் போட்டியும் நடைபெறவுள்ளன. மார்ச் 8ஆம் தேதியன்று இரண்டாம் வகுப்பு மாணவர்களுக்கான பாட்டுப் போட்டி நடைபெறவுள்ளது.\n\nமார்ச் 29ஆம் தேதி அனைத்துப் போட்டிகளின் இறுதிச் சுற்றுகள் நடைபெற்று, பரிசளிப்பு விழாவும் நடைபெறும் என்று செயற்குழு கூறியது.\n\nமேல்விவரங்களுக்கு தெலுக் பிளங்கா சமூக மன்ற இந்திய நற்பணிச் செயற்குழுவை நாடலாம்.\n\nகி. இராமமூர்த்தி 8118 4671\rச. விஜய் 9046 9910\n\nகுறிப்புச் சொற்கள்\n\nதமிழ்மொழிப் போட்டிகள்\n\nபோட்டி\n\nபோட்டித்தன்மை\n\nதமிழ் மொழி\n\nதமிழ் வளர்ச்சி\n\nஇருமொழித் திறன்\n\nதொடர்புடைய செய்திகள்\n\nதேசியப் பள்ளி விளையாட்டுகள் 2025 அதிகாரபூர்வத் தொடக்கம்\n\n23 Jan 2025\n\n-\n\n7:26 PM\n\nவெளிநாட்டு ஊழியர்களைப் பரவசப்படுத்திய பொங்கல் கொண்டாட்டம்\n\n26 Jan 2025\n\n-\n\n5:30 AM\n\nமுத்தமிழ் விழா சிறுகதைப் போட்டிகள்\n\n18 Jan 2025\n\n-\n\n5:52 PM\n\nசூச்சின் தொடக்கப்பள்ளியும் சூச்சின் பாலர் பள்ளியும் இணைந்து கொண்டாடிய பொங்கல்\n\n27 Jan 2025\n\n-\n\n5:10 AM", "images": [{"image_url": "https://cassette.sphdigital.com.sg/image/tamilmurasu/15caf7f09b6526afea09deb9931ec8e66edc0812845a6281f1c667f44b845d4b?w=825", "alt_text": "c2838c4e-5637-4ee9-b7a9-09486a56e233", "caption": "போட்டிகள் பிற்பகல் 1.30 மணியளவில் நடைபெறும் என்று செயற்குழு கூறியது. - படம்: பிக்சாபே"}, {"image_url": "https://cassette.sphdigital.com.sg/image/tamilmurasu/e2ad3cbc7b8df9e19ceaba9f4922e08bca63fe08c2e54b654f2da5bdcc9c3777", "alt_text": "author", "caption": null}, {"image_url": "https://cassette.sphdigital.com.sg/image/tamilmurasu/faf86bc404f93ada932dc125adebd672f920443e8cb98197f94d0e06719ddcaa?w=235", "alt_text": "2025ஆம் ஆண்டு விளையாட்டுப் போட்டிகளைச் சுடர் ஏற்றித் தொடங்கி வைத்த கல்வி அமைச்‌‌சர் சான் சுன் சிங்.", "caption": null}, {"image_url": "https://cassette.sphdigital.com.sg/image/tamilmurasu/5228855faca2b402b0b9900c10b28f0e1aa3bc35cddae9ca5e37450fa45771ad?w=235", "alt_text": "வெளிநாட்டு ஊழியர்கள் கரும்பை உடைக்கும் விளையாட்டில் பங்கேற்று மகிழ்ந்தனர்.", "caption": null}, {"image_url": "https://cassette.sphdigital.com.sg/image/tamilmurasu/b0d98c030e584e7bd514178171e7dc23d7d3c531928e0a9f5aadd2d8b6d33988?w=235", "alt_text": "அனைத்துப் போட்டிகளுக்கும் படைப்புகள் வந்துசேர வேண்டிய இறுதி நாள்: 16.03.2025.", "caption": null}, {"image_url": "https://cassette.sphdigital.com.sg/image/tamilmurasu/61d059a79165f801af8b55a2a83bd5b7cb07b849d66a1e6eeba4ec14fb3a3cf5?w=235", "alt_text": "பள்ளி மாணவர்கள் வரைந்த பொங்கல் பானைகள்.", "caption": null}]}
{"article_url": "https://tamilmurasu.com.sg/tamilnadu/aadhav-arjuna-joinss-vijays-tvk-party", "site_title": "விஜய் கட்சியில் ஆதவ் அர்ஜுனா", "publish_date": "2025-01-31", "content": "விஜய் கட்சியில் ஆதவ் அர்ஜுனா\n\n31 Jan 2025 - 10:01 pm\n\n1\n\nmins read\n\nஆதவ் அர்ஜுனா, விஜய். -\n\nபடம்: ஊடகம்\n\nAI\n\nSUMMARISE IN ENGLISH\n\nAadhav Arjuna joinss Vijay's TVK Party\n\nAdhav Arjuna and former admk member Nirmal Kumar will hold key positions in the and election division and IT wing of the part. as the party prepares for upcoming state assembly elections.\n\nGenerated by AI\n\nசென்னை:\n\nவிடுதலைச் சிறுத்தைகள் கட்சியில் இருந்து விலகிய ஆதவ் அர்ஜுனா, அதிமுக தகவல் தொழில்நுட்ப இணைச் செயலாளர் நிர்மல் குமார் ஆகிய இருவரும் விஜய்யின் தவெகவில் இணைந்தனர்.\n\nஅக்கட்சியின் தேர்தல் பிரிவில் ஆதவ் அர்ஜுனாவுக்கும் தகவல் தொழில் நுட்ப அணியில் நிர்மல் குமாருக்கும் முக்கியப் பொறுப்புகள் வழங்கப்படும் எனத் தெரிகிறது. இதுகுறித்து விஜய் விரைவில் அறிவிப்பார் என எதிர்பார்க்கப்படுகிறது.\n\nகுறிப்புச் சொற்கள்\n\nவிசிக\n\nதவெக\n\nவிஜய்\n\nதகவல் தொழில்நுட்பம்\n\nபதவி\n\nதொடர்புடைய செய்திகள்\n\nதவெக அரசியல் ஆலோசகராகிறார் ஆதவ் அர்ஜுனா\n\n30 Jan 2025\n\n-\n\n9:31 PM", "images": [{"image_url": "https://cassette.sphdigital.com.sg/image/tamilmurasu/82d0afeaf90ea9d3b8c23f644d2cbe2ccbd58528cd46cdd307b9349dd8bfad29?w=825", "alt_text": "95efe863-931d-40df-9034-bd6ce08b74a2", "caption": "ஆதவ் அர்ஜுனா, விஜய். - படம்: ஊடகம்"}, {"image_url": "https://cassette.sphdigital.com.sg/image/tamilmurasu/6a0e4d854f606756d6133dd031151b649039235c0f3cf00d3689b2471191a969?w=235", "alt_text": "விஜய், ஆதவ் அர்ஜுனா.", "caption": null}]}
{"article_url": "https://tamilmurasu.com.sg/india/india-will-become-third-largest-economy-world-murmu", "site_title": "உலகின் மூன்றாவது பெரிய பொருளியலாக இந்தியா மாறும்: முர்மு", "publish_date": "2025-01-31", "content": "உலகின் மூன்றாவது பெரிய பொருளியலாக இந்தியா மாறும்: முர்மு\n\n31 Jan 2025 - 10:07 pm\n\n3\n\nmins read\n\nஅதிபர் திரௌபதி முர்மு. -\n\nபடம்: ஊடகம்\n\nAI\n\nSUMMARISE IN ENGLISH\n\nIndia will become the third largest economy in the world: Murmu\n\nPresident Murmu outlined the government's achievements, including the construction of 30 million houses, development of tribal communities, and insurance for senior citizens. She highlighted the government's focus on women's empowerment, youth education, and technology adoption. India's aviation sector is expanding rapidly, with new rail lines connecting airports and the metro rail network crossing 1,000 kilometers. The government is also addressing social justice and equality through digital technology and establishing \"Arogya temples\" for healthcare access.\n\nGenerated by AI\n\nபுதுடெல்லி:\n\nவிரைவில் உலகின் மூன்றாவது பெரிய பொருளியலாக இந்தியா மாறும் என்று இந்திய அதிபர் திரௌபதி முர்மு நம்பிக்கை தெரிவித்துள்ளார்.\n\nமிகப் பெரிய முடிவுகள் மிக வேகமாக எடுக்கப்பட்டு வருவதை இந்தியா இன்று பார்த்துக்கொண்டிருக்கிறது என இந்த ஆண்டின் முதல் கூட்டத்தொடரை தொடங்கிவைத்து நாடாளுமன்ற கூட்டுக் கூட்டத்தில்  பேசும்போது அவர் குறிப்பிட்டார்.\n\n‘அனைவரின் ஆதரவு, அனைவரின் வளர்ச்சி, அனைவரின் நம்பிக்கை, அனைவரின் முயற்சி’ என்பதே இந்திய அரசின் மந்திரம் என்றார் அவர்.\n\n“பெண்கள், இளையர்கள், நடுத்தர வர்க்கத்தினர், விவசாயிகள் ஆகியோருக்கு முதல் முக்கியத்துவம் கொடுக்கும் நோக்கில் முக்கியமான முடிவுகள் எடுக்கப்படுகின்றன. பிரதமரின் வீடு கட்டும் திட்டத்தின் கீழ் 3 கோடி வீடுகளைக் கட்ட அரசு முடிவெடுத்துள்ளது. நடுத்தர வர்க்கத்தினரின் சொந்த வீடு எனும் கனவை நனவாக்குவதில் அரசு உறுதிபூண்டுள்ளது.\n\n“பழங்குடி சமூகத்தின் ஐந்து கோடி மக்களுக்காக மேம்பாட்டு திட்டம், ஒரே நாடு, ஒரே தேர்தலுக்கான சட்டம் ஆகியவற்றைக் கொண்டு வருவதில் அரசாங்கம் உரிய நடவடிக்கை எடுத்துள்ளது.\n\n“மேலும், இளைஞர்களின் கல்வி, புதிய வேலை வாய்ப்புகளை உருவாக்குவதில் சிறப்புக் கவனம் செலுத்தப்படுகிறது.\n\n“70 மற்றும் அதற்கு மேற்பட்ட வயதுடைய ஆறு கோடி மூத்த குடிமக்களுக்கு சுகாதாரக் காப்பீடு வழங்க முடிவு செய்யப்பட்டுள்ளது,” என்றார் அதிபர் முர்மு.\n\nமூன்று கோடி லட்சாதிபதி பெண்களைக் கொண்டிருக்க அரசாங்கம் இலக்கு வைத்துள்ளதாகக் குறிப்பிட்ட அவர், அதிக எண்ணிக்கையிலான பெண்கள் போர் விமானங்களை ஓட்டுவது, காவல்துறையில் சேர்வது, நாட்டில் உள்ள நிறுவனங்களை வழிநடத்துவது என இன்று நாட்டுக்கு பெருமை சேர்த்து வருவதாகக் கூறினார்.\n\nஇந்திய மகள்கள் ஒலிம்பிக் பதக்கங்களை வென்று நாட்டை பெருமைப்படுத்துகிறார்கள் என்றும் பாராட்டினார்.\n\nஇதேபோல் இந்திய இளைஞர்கள் ‘ஸ்டார்ட் அப்’கள் முதல் விளையாட்டு, விண்வெளி வரை அனைத்து துறைகளிலும் நாட்டுக்குப் பெருமை தேடித் தருகிறார்கள் என்றும் செயற்கை நுண்ணறிவு, தொழில்நுட்பத்தை ஏற்றுக்கொள்வதில் இந்தியா உலகிற்கு வழி காட்டுகிறது என்றும் அதிபர் முர்மு பெருமிதம் தெரிவித்தார்.\n\nஉலகின் கண்டுபிடிப்பு சக்தியாக இந்தியாவை மாற்றுவதே தமது அரசின் நோக்கம் என்றார் அவர்.\n\n“இன்று மின்னிலக்கத் தொழில்நுட்பத் துறையில் முக்கியமான உலகளாவிய வீரராக இந்தியா தனது இருப்பை உணர வைக்கிறது. உலகின் வளர்ந்த நாடுகளும் இந்தியாவின் யுபிஐ (UPI) பரிவர்த்தனை முறையின் வெற்றியால் ஈர்க்கப்பட்டுள்ளன.\n\n“இந்திய அரசு சமூக நீதி, சமத்துவத்திற்கான ஒரு கருவியாக மின்னிலக்க தொழில்நுட்பத்தைப் பயன்படுத்தியுள்ளது. சைபர் பாதுகாப்பு செயல்திறனை உறுதி செய்வதில் தொடர்ந்து செயல்பட்டு வருகிறது. மின்னிலக்க மோசடி, சைபர் குற்றம், ‘டீப்ஃபேக்’ ஆகியவை சமூக, நிதி, நாட்டின் பாதுகாப்புக்கு கடுமையான சவால்களாக உள்ளன,” என்றார் அதிபர் திரௌபதி முர்மு.\n\nகாஷ்மீரிலிருந்து கன்னியாகுமரி வரை ரயில் பாதை மூலம் இணைக்கப்படும் என்றும் விமான நிறுவனங்கள் 1,700 புதிய விமானங்கள் வந்து சேர்ந்த பின்னர் இந்திய விமானப் போக்குவரத்துத் துறை வேகமாக முன்னேறி வருகிறது என்றும் அதிபர் குறிப்பிட்டார். இந்தியாவின் மெட்ரோ ரயில் கட்டமைப்பு இப்போது ஆயிரம் கிலோமீட்டர் என்ற மைல்கல்லைக் கடந்துவிட்டதாகத் தெரிவித்த அவர், இந்தியா இப்போது உலகின் மூன்றாவது பெரிய மெட்ரோ ரயில் சேவையை கொண்டுள்ளது என்றார்.\n\nஅனைத்து குடிமக்களுக்கும் சுகாதாரச் சேவைகளை உறுதி செய்வதற்காக, நாட்டில் 1.75 லட்சம் ‘ஆரோக்கிய கோயில்கள்’ நிறுவப்பட்டுள்ளன என்றார் அதிபர் முர்மு.\n\nஇந்நிலையில், 2025-26ஆம் ஆண்டுக்கான மத்திய நிதி அறிக்கையை மத்திய நிதி அமைச்சர் நிர்மலா சீதாராமன் இன்று (பிப்ரவரி 1) தாக்கல் செய்ய உள்ளார். இதன்மூலம், தொடர்ந்து 8 முறை பட்ஜெட் தாக்கல் செய்த முதல் நிதி அமைச்சர் என்ற பெருமையை அவர் பெறுகிறார்.\n\nகுறிப்புச் சொற்கள்\n\nஅதிபர்\n\nதிரௌபதி முர்மு\n\nநாடாளுமன்றம்\n\nபட்ஜெட்\n\nநிர்மலா சீதாராமன்\n\nமெட்ரோ ரயில்\n\nவிமானப் போக்குவரத்து\n\nவளர்ச்சி\n\nகண்டுபிடிப்பு\n\nதொடர்புடைய செய்திகள்\n\nசிங்கப்பூரும் இந்தியாவும் இணைந்து சாதிக்க ஏராளம் உண்டு: அதிபர் தர்மன்\n\n17 Jan 2025\n\n-\n\n6:49 PM\n\nகும்பமேளாவால் உத்தரப் பிரதேசத்தின் பொருளாதாரம் உயரும்\n\n12 Jan 2025\n\n-\n\n4:12 PM\n\nபுயல்களால் ஏற்படும் இழப்புகளை வெகுவாகக் குறைத்த இந்தியா\n\n15 Jan 2025\n\n-\n\n6:21 PM\n\nஉலகப் பொருளியல் சவால்கள்: ஒத்துழைப்புக்கு அழைப்பு விடுக்கும் டாவோஸ் மாநாடு\n\n25 Jan 2025\n\n-\n\n7:20 PM\n\nபோக்குவரத்துத் துறையில் முதலீட்டாளர்களுக்கு இந்தியா மிகச் சிறந்த இடம்: மோடி\n\n17 Jan 2025\n\n-\n\n9:24 PM\n\nதிறன் மேம்பாடு, பொருளியல் வளர்ச்சியை ஊக்குவிக்க இலக்கு\n\n20 Jan 2025\n\n-\n\n7:33 PM\n\nசீர்மிகு திட்டத்தால் பொலிவு பெறும் நகரங்கள்\n\n03 Jan 2025\n\n-\n\n3:05 PM", "images": [{"image_url": "https://cassette.sphdigital.com.sg/image/tamilmurasu/327dcfd047f98a761bc04d4301453a422c7f04a2d5d10c6d133ba63b0de94274?w=825", "alt_text": "d05c605e-9f4b-4ed8-91fa-55bc98f33fb9", "caption": "அதிபர் திரௌபதி முர்மு. - படம்: ஊடகம்"}, {"image_url": "https://cassette.sphdigital.com.sg/image/tamilmurasu/b6763e43c01f82baaa50d5d218cda4790740a3ec8540575532722fcf5c187e05?w=235", "alt_text": "அரசுமுறைப் பயணம் மேற்கொண்டு இந்தியாவிற்குச் சென்றுள்ள அதிபர் தர்மனுக்கு இந்திய அதிபர் திரௌபதி முர்மு ஜனவரி 16ஆம் தேதி மாலை அதிபர் மாளிகையில் வழங்கிய அரசுமுறை விருந்து அளிக்கப்பட்டது.", "caption": null}, {"image_url": "https://cassette.sphdigital.com.sg/image/tamilmurasu/f6cd5649203f1169e1fe1736528fa1e26c5e1cd6ccf13afa26d07cf518939a81?w=235", "alt_text": "உ.பி.யில் நடைபெறும் கும்பமேளாவைக் காண 40 கோடிக்கும் அதிகமானோர் வருகை தருவர் என்று எதிர்பார்க்கப்படுகிறது.", "caption": null}, {"image_url": "https://cassette.sphdigital.com.sg/image/tamilmurasu/d122c261b93b5592684e5e83c81a812539b09d08ead99f196e862f5724f9f2cc?w=235", "alt_text": "பிரதமர் மோடி.", "caption": null}, {"image_url": "https://cassette.sphdigital.com.sg/image/tamilmurasu/57b066e6828afe5be11a913463a16a12692a66d41d08f162f78c2158e570fbd8?w=235", "alt_text": "(இடமிருந்து) அதிபர் தர்மன் சண்முகரத்னம், அனைத்துலக பணநிதிய நிர்வாக இயக்குநர் ஜார்ஜியேவா ஆகியோர்  டாவோஸ் உலகப் பொருளியல் மாநாட்டில் பங்கேற்கும் காட்சி. ", "caption": null}, {"image_url": "https://cassette.sphdigital.com.sg/image/tamilmurasu/95a8ec526482c83d5a368d0eb24119416f85b801f44f906d0e9e5aa6097efc2b?w=235", "alt_text": "‘இந்தியா வர்த்தக மையம்’ கண்காட்சியைப் பார்வையிட்ட பிரதமர் மோடி.", "caption": null}, {"image_url": "https://cassette.sphdigital.com.sg/image/tamilmurasu/de3ed30ae2c4291482359b6f636210845e440dc592f20acc8e1711685f610586?w=235", "alt_text": "சிங்கப்பூருக்கு தனது முதல் அதிகாரபூர்வப் பயணத்தை மேற்கொண்ட தெலுங்கானா முதலமைச்சர் ரேவந்த் ரெட்டி, தமது பயணத்தின் முக்கிய அங்கமாக சிங்கப்பூர் வெளியுறவு அமைச்சர் விவியன் பாலகிருஷ்ணனைச் சந்தித்தார்.", "caption": null}, {"image_url": "https://cassette.sphdigital.com.sg/image/tamilmurasu/75e7deff41f04dbb257a340554f51e549da6cb8e72776188b929d1e83bb3b598?w=235", "alt_text": "இந்திய அரசால் ஸ்மார்ட் நகரத் திட்டத்திற்காகத் தேர்ந்தெடுக்கப்பட்ட நகரங்களில், தமிழகத்தைச் சேர்ந்த 12 நகரங்கள் உள்ளன.", "caption": null}]}
{"article_url": "https://tamilmurasu.com.sg/singapore/plans-build-new-olympic-size-ice-rink", "site_title": "ஒலிம்பிக் பரப்பளவில் புதிய பனிச் சறுக்குக் கூடம் அமைக்கத் திட்டம்", "publish_date": "2025-02-01", "content": "ஒலிம்பிக் பரப்பளவில் புதிய பனிச் சறுக்குக் கூடம் அமைக்கத் திட்டம்\n\n01 Feb 2025 - 5:30 am\n\n2\n\nmins read\n\nபாண்டான் கார்டன்ஸ் பகுதியில் ஒலிம்பிக் தரநிலைக்கேற்ற பரப்பளவில் பனிச்சறுக்குக் கூடம் அமைக்கப்படக்கூடும் என்று தெரிவிக்கப்பட்டுள்ளது. -\n\nபடம்: ஸ்ட்ரெய்ட்ஸ் டைம்ஸ்\n\nAI\n\nSUMMARISE IN ENGLISH\n\nPlans to Build new Olympic-size Ice Rink\n\nTalks are under way for a new Olympic-size ice rink to be built in Pandan Gardens, with a former landmark in the neighbourhood emerging as a potential ground for the new development. The site of the former Pandan Gardens Swimming Complex – which opened in October 1978 at 200 Pandan Gardens – is being eyed for the rink, The Straits Times understands. Recently published documents from two national sports associations – the Singapore Ice Hockey Association (Siha) and Singapore Ice Skating Association (Sisa) – state that a rink will be built in the area, but did not mention the exact site of the new facility.\n\nGenerated by AI\n\nபாண்டான் கார்டன்ஸ் பகுதியில் ஒலிம்பிக் விளையாட்டுகள் தரநிலைக்கேற்றப் பரப்பளவில் புதிய பனிச்சறுக்குக் கூடத்தை அமைக்கப் பேச்சுவார்த்தை நடந்து வருகிறது.\n\nபுதிய பனிச்சறுக்குக் கூடத்தை அமைக்க எண் 200 பாண்டான் கார்டன்ஸ் பகுதி அடையாளம் காணப்பட்டுள்ளதாக ஸ்ட்ரெய்ட்ஸ் டைம்ஸ் அறிகிறது. 1978ஆம் ஆண்டு அக்டோபர் மாதம் திறக்கப்பட்ட அப்பகுதியில் முன்பு பாண்டான் கார்டன்ஸ் நீச்சல் நிலையம் அமைந்திருந்தது.\n\nபாண்டான் கார்டன்ஸ் பகுதியில் புதிய பனிச்சறுக்குக் கூடம் அமைக்கப்படும் என்று சிங்கப்பூர் ஐஸ் ஹாக்கி சங்கம், சிங்கப்பூர் ஐஸ் சறுக்குச் சங்கம் இரண்டும் அண்மையில் வெளியிட்ட ஆவணங்களில் தெரிவிக்கப்பட்டது. ஆனால், பனிச்சறுக்குக் கூடம் எங்கே கட்டப்படும் என்பதன் தொடர்பான விவரங்கள் வெளியிடப்படவில்லை.\n\nஆண்டுதோறும் நடைபெறும் சிங்கப்பூர் ஐஸ் ஹாக்கி சங்கத்தின் நிர்வாகக் குழுச் சந்திப்பு சென்ற ஆண்டு ஆகஸ்ட் மாதம் 31ஆம் தேதியன்று நடந்தது. பாண்டான் கார்டன்சில் பனிச்சறுக்குக் கூடம் அமைக்கப்படும் என்று அந்தச் சந்திப்பில் பேசப்பட்ட தகவல்களைக் கொண்ட குறிப்பு ஆவணத்தில் தெரிவிக்கப்பட்டது. 10 + 10 ஆண்டுகால வாடகைக்கு பனிச்சறுக்குக் கூடம் செயல்படும் என்று அந்த ஆவணத்தில் குறிப்பிடப்பட்டது.\n\nஅதன்கீழ், 10 ஆண்டுகாலத்துக்கான வாடகை ஒப்பந்தம் நிறைவடைந்த பிறகு அதை மேலும் 10 ஆண்டுகளுக்கு நீட்டிக்கலாம்.\n\nஒலிம்பிக் தரநிலைக்கேற்ற பரப்பளவில் ஒரு பனிச்சறுக்குக் கூடமும் அதில் மூன்றில் ஒரு பங்கு பரப்பளவைக் கொண்ட சிறிய பனிச்சறுக்குக் கூடமும் பாண்டான் கார்டன்சில் அமைக்கப்படவுள்ளதாக சந்திப்பின் குறிப்பு ஆவணத்தில் தெரிவிக்கப்பட்டது. கட்டுமானப் பணிகளை வரும் மார்ச் மாதம் தொடங்கி 2026ஆம் ஆண்டிறுதிக்குள் முடிக்கத் திட்டமிடப்பட்டிருப்பதாகவும் தெரிவிக்கப்பட்டது.\n\nஅதேபோல், பாண்டான் கார்டன்சில் பனிச்சறுக்குக் கூடத்தை அமைக்க 10 ஆண்டுகளுக்கும் மேல் நீடிக்கும் ஒப்பந்தம் எட்டப்பட்டுவிட்டதாக சிங்கப்பூர் பனிச்சறுக்குச் சங்கம் சென்ற ஆண்டு மார்ச் மாதம் 11ஆம் தேதியன்று அதன் உறுப்பினர்களுக்கு எழுத்து வடிவில் தெரியப்படுத்தியது.\n\nசிங்கப்பூரில் ஒலிம்பிக் தரநிலைக்கேற்ற பரப்பளவில் ஒரு பனிச்சறுக்குக் கூடம் மட்டுமே இருந்தது. ஜூரோங் ஈஸ்ட் ஜேகியூப் மால் கடைத்தொகுதியில் இருந்த அது 2023 ஆகஸ்ட் மாதம் மூடப்பட்ட பிறகு சிங்கப்பூர் ஐஸ் ஹாக்கி சங்கம், சிங்கப்பூர் பனிச்சறுக்குச் சங்கம் ஆகிய இரண்டையும் சேர்ந்த விளையாட்டாளர்கள் பயிற்சி மேற்கொள்ள சரியான வசதி இல்லாமல் இருந்து வருகிறது.\n\nபுதுப்பிப்புப் பணிகளுக்காக ஜேகியூப் மால் கடைத்தொகுதி மூடப்பட்டது.\n\nபாண்டான் கார்டன்சில் புதிய பனிச்சறுக்குக் கூடம் அமைக்கப்பட்டால் அது, குளிர்கால விளையாட்டுகளில் ஈடுபடுவோரும் அதில் ஆர்வம் உள்ளவர்களும் பயிற்சிகள் மேற்கொள்ள கூடுதல் வசதியாக அமையும்.\n\nகுறிப்புச் சொற்கள்\n\nசிங்கப்பூர்\n\nவிளையாட்டு\n\nகட்டுமானம்\n\nதொடர்புடைய செய்திகள்\n\nஐஸ் மேஜிக்: விண்டர் ஒண்டர்லேண்ட்\n\n21 Nov 2023\n\n-\n\n10:37 PM\n\n2036ஆம் ஆண்டு ஒலிம்பிக் போட்டியை இந்தியாவில் நடத்த விண்ணப்பம்\n\n05 Nov 2024\n\n-\n\n8:03 PM", "images": [{"image_url": "https://cassette.sphdigital.com.sg/image/tamilmurasu/fb5e4f08d09e8846206255c874b86e82125972bfabe4e8205dbcba520555a42d?w=825", "alt_text": "580b7482-ddb1-48e4-957c-19d27b87d3d6", "caption": "பாண்டான் கார்டன்ஸ் பகுதியில் ஒலிம்பிக் தரநிலைக்கேற்ற பரப்பளவில் பனிச்சறுக்குக் கூடம் அமைக்கப்படக்கூடும் என்று தெரிவிக்கப்பட்டுள்ளது. - படம்: ஸ்ட்ரெய்ட்ஸ் டைம்ஸ்"}, {"image_url": "https://cassette.sphdigital.com.sg/image/tamilmurasu/34c97a2fe0b549c7bf4708ca19f221d51c3539f6e28c5d5dc972f92511e63c6a?w=235", "alt_text": "எட்டு மீட்டர் அகலம் கொண்ட இந்த ‘கெரோசல்’ சவாரியின் ஒரு பகுதியாக பனி டியூப்பில் சறுக்கலாம்.", "caption": null}, {"image_url": "https://cassette.sphdigital.com.sg/image/tamilmurasu/100111ca91b3f56900c6cbc7f71892585e7aca08020541964e2b7a651202f0ca?w=235", "alt_text": "ஒவ்வொரு நான்கு ஆண்டுகளுக்கு ஒருமுறை ஒலிம்பிக் போட்டி நடத்தப்படுகிறது.", "caption": null}]}
{"article_url": "https://tamilmurasu.com.sg/india/tmilllnaattttirrku-kaaviri-niirait-tirrntuvitt-krnaattkaavukku-meelaannmai-aannaiym-uttrvu", "site_title": "தமிழ்நாட்டிற்கு காவிரி நீரைத் திறந்துவிட  கர்நாடகாவுக்கு மேலாண்மை ஆணையம் உத்தரவு", "publish_date": "2025-01-31", "content": "தமிழ்நாட்டிற்கு காவிரி நீரைத் திறந்துவிட  கர்நாடகாவுக்கு மேலாண்மை ஆணையம் உத்தரவு\n\n31 Jan 2025 - 10:14 pm\n\n1\n\nmins read\n\nகாவிரியில் இருந்து பிப்ரவரி 1 முதல் மே 31ஆம் தேதி வரை தமிழ்நாட்டிற்கு 10 டிஎம்சி கன அடி தண்ணீரைத் திறந்துவிட வேண்டும் என்று கர்நாடகாவுக்கு ஆணையம் உத்தரவு பிறப்பித்துள்ளது. -\n\nபடம்: ஊடகம்\n\nAI\n\nSUMMARISE IN ENGLISH\n\nதமிழ்நாட்டிற்கு காவிரி நீரைத் திறந்துவிட  கர்நாடகாவுக்கு மேலாண்மை ஆணையம் உத்தரவு\n\nதமிழ்நாட்டிற்கு காவிரி நீரைத் திறந்துவிட  கர்நாடகாவுக்கு மேலாண்மை ஆணையம் உத்தரவு\n\nGenerated by AI\n\nபுதுடெல்லி:\n\nஉச்ச நீதிமன்றத் தீர்ப்பின் அடிப்படையில், மாதந்தோறும் வரையறுக்கப்பட்ட அளவில் தண்ணீரைத் தமிழ்நாட்டிற்குத் திறந்துவிட வேண்டும் என்று கர்நாடக அரசுக்கு காவிரி மேலாண்மை ஆணையம் உத்தரவிட்டுள்ளது.\n\nஅதன்படி, காவிரியில் இருந்து பிப்ரவரி 1 முதல் மே 31ஆம் தேதி வரை தமிழ்நாட்டிற்கு 10 டிஎம்சி கன அடி தண்ணீரைத் திறந்துவிட வேண்டும் என்று கர்நாடகாவுக்கு ஆணையம் உத்தரவு பிறப்பித்துள்ளது.\n\nதலைநகர் டெல்லியில் காவிரி நீர் மேலாண்மை ஆணையத்தின் தலைவர் எஸ்.கே.ஹல்தார் தலைமையில் 37வது கூட்டம் காணொளிச் சந்திப்பு மூலம் நடைபெற்றது.\n\nஇக்கூட்டத்தில் தமிழ்நாடு, கர்நாடகா, கேரளா, புதுச்சேரியின் பிரதிநிதிகள் பங்கேற்றனர்.\n\nகூட்டத்தில் தமிழ்நாடு அதிகாரிகள் பேசியபோது, “மேட்டூர் அணை பாசனத்திற்காக வெளியேற்றப்பட்டு வந்த நீர் தற்போது நிறுத்தப்பட்டுள்ளது.\n\n“உச்ச நீதிமன்றத்தின் ஆணைப்படி மாதந்தோறும் தமிழ்நாட்டிற்கு வழங்கப்பட வேண்டிய தண்ணீரை கர்நாடகம் திறந்துவிடுவதை ஆணையம் உறுதிசெய்ய வேண்டும்,” என்று வலியுறுத்தினார்.\n\nஆனால், இதற்கு கர்நாடக அரசு தரப்பில் கடும் எதிர்ப்பு தெரிவிக்கப்பட்டது.\n\nஇதையடுத்து ஆணையத்தின் தலைவர் ஹல்தர் பிறப்பித்த உத்தரவில், உச்ச நீதிமன்றத் தீர்ப்பின் அடிப்படையில் மாதம்தோறும் வரையறுக்கப்பட்ட அளவிலான தண்ணீரை தமிழ்நாட்டிற்குத் திறந்துவிட வேண்டும். பிப்ரவரி முதல் மே மாதம் வரை 10 டிஎம்சி தண்ணீரை கர்நாடக அரசு தமிழ்நாட்டுக்குத் திறந்துவிட வேண்டும் என  உத்தரவிட்டார்.\n\nகுறிப்புச் சொற்கள்\n\nகாவிரி\n\nதண்ணீர்\n\nஉத்தரவு\n\nதொடர்புடைய செய்திகள்\n\nடெல்லியில் 56 நாள்களில் வீடில்லாத 474 பேர் உயிரிழப்பு\n\n31 Jan 2025\n\n-\n\n3:37 PM", "images": [{"image_url": "https://cassette.sphdigital.com.sg/image/tamilmurasu/be990e4b4ed1d00bcd450ac771f9088590715a10ce462e1d2f327801c8bf266c?w=825", "alt_text": "362d7792-771b-4019-9c12-2c5c9e2e045f", "caption": "காவிரியில் இருந்து பிப்ரவரி 1 முதல் மே 31ஆம் தேதி வரை தமிழ்நாட்டிற்கு 10 டிஎம்சி கன அடி தண்ணீரைத் திறந்துவிட வேண்டும் என்று கர்நாடகாவுக்கு ஆணையம் உத்தரவு பிறப்பித்துள்ளது. - படம்: ஊடகம்"}, {"image_url": "https://cassette.sphdigital.com.sg/image/tamilmurasu/e09e5960fbf8179d9c56637d6e9a9978f82d82efa78e1eaad410da94a8bcf67e?w=235", "alt_text": "வீடற்றவர்களின் நல்வாழ்விற்காகக் பணியாற்றி வரும் முழு வளர்ச்சிக்கான நிலையம் என்ற லாப நோக்கமற்ற அமைப்பு, 56 நாள்களில் 474 பேர் உயிரிழந்துவிட்டதாகத் தெரிவித்துள்ளது.", "caption": null}]}
{"article_url": "https://tamilmurasu.com.sg/tamilnadu/women-arrested-smuggling-banned-tortoises-bangkok", "site_title": "தடை செய்யப்பட்ட ஆமைகளை பேங்காக்கில் இருந்து கடத்தி வந்த பெண்கள் கைது", "publish_date": "2025-01-31", "content": "தடை செய்யப்பட்ட ஆமைகளை பேங்காக்கில் இருந்து கடத்தி வந்த பெண்கள் கைது\n\n31 Jan 2025 - 9:52 pm\n\n1\n\nmins read\n\nபெண்களால் கடத்தி வரப்பட்ட ஆமைகளை சுங்கத்துறை அதிகாரிகள் பறிமுதல் செய்து, அவற்றை வனத்துறையினரிடம் ஒப்படைத்தனர். -\n\nபடம்: தமிழக ஊடகம்\n\nAI\n\nSUMMARISE IN ENGLISH\n\nWomen arrested for smuggling banned tortoises from Bangkok\n\nCustoms officers in Madurai arrested two women, Usha and Savitri, for smuggling 13 banned turtles from Bangkok via Sri Lanka. The turtles were confiscated and handed over to the Forest Department. The women were arrested and a case was filed against them.\n\nGenerated by AI\n\nமதுரை:\n\nதாய்லாந்தின் தலைநகர் பேங்காக்கில் இருந்து இலங்கை வழியாக விமானம் மூலம் தடை செய்யப்பட்ட ஆமைகளைக் கடத்தி வந்த இரண்டு பெண்களைச் சுங்கத்துறை அதிகாரிகள் கைது செய்தனர்.\n\nஇலங்கையில் இருந்து மதுரைக்கு வியாழக்கிழமை அன்று (ஜனவரி 30) ஸ்ரீலங்கன் பயணிகள் விமானம் வந்தது.\n\nஅதில் வந்த பயணிகளைச் சுங்கத்துறை அதிகாரிகள் சோதித்தபோது, தடை செய்யப்பட்ட 13 ஆமைகளை இரண்டு பெண்கள் கடத்தி வந்தது தெரியவந்தது.\n\nஇதைத்தொடர்ந்து, அவர்களிடம் நடத்தப்பட்ட விசாரணையில், தாங்கள் புதுக்கோட்டை, திருப்பூர்  பகுதிகளைச் சேர்ந்த சாவித்திரி, உஷா என்று தெரிவித்தனர்.\n\nஅத்துடன், தாங்கள் தாய்லாந்து தலைநகர் பேங்காக்கிலிருந்து ஆமைகளைக் கடத்தி வந்ததாகவும் கூறினர்.\n\nஇதுதொடர்பாக வழக்குப் பதிவு செய்த சுங்கத்துறை அதிகாரிகள், பெண்கள் இருவரையும் கைது செய்து, பறிமுதல் செய்யப்பட்ட ஆமைகளை வனத்துறையினரிடம் ஒப்படைத்தனர்.\n\nகுறிப்புச் சொற்கள்\n\nசுங்கத்துறை\n\nபயணிகள்\n\nமதுரை\n\nபறிமுதல்\n\nகைது\n\nதொடர்புடைய செய்திகள்\n\nஅமித்ஷாவைக் கண்டித்து ஆர்ப்பாட்டம்: செல்வப்பெருந்தகை\n\n30 Jan 2025\n\n-\n\n5:17 PM", "images": [{"image_url": "https://cassette.sphdigital.com.sg/image/tamilmurasu/59d57a1245c64de9fdb8bf939125e19763176289f11e3e86e81155707a9300e2?w=825", "alt_text": "8ebb3695-3598-40e2-9606-cd4e229f30b9", "caption": "பெண்களால் கடத்தி வரப்பட்ட ஆமைகளை சுங்கத்துறை அதிகாரிகள் பறிமுதல் செய்து, அவற்றை வனத்துறையினரிடம் ஒப்படைத்தனர். - படம்: தமிழக ஊடகம்"}, {"image_url": "https://cassette.sphdigital.com.sg/image/tamilmurasu/d1205de45cd623ec25273ad48be6d425e5f6a0db625785f54ec5acd3544f1ebf?w=235", "alt_text": "காந்தியடிகளின் 78வது நினைவு நாளில் எழும்பூர் அருங்காட்சியகத்தில் காந்தி சிலைக்கு மலர் தூவி மரியாதை செலுத்தியபின் செய்தியாளர்களைச் சந்தித்துப் பேசினார்.", "caption": null}]}
{"article_url": "https://tamilmurasu.com.sg/world/heightened-risk-lifelong-damage-millions-children-food-crises", "site_title": "உணவுத் தட்டுப்பாட்டால் மில்லியன்கணக்கான சிறார் வாழ்நாள் பாதிப்புக்கு ஆளாகலாம்", "publish_date": "2025-01-31", "content": "உணவுத் தட்டுப்பாட்டால் மில்லியன்கணக்கான சிறார் வாழ்நாள் பாதிப்புக்கு ஆளாகலாம்\n\n31 Jan 2025 - 10:04 pm\n\n2\n\nmins read\n\nஊட்டச்சத்துக் குறைபாட்டால் பாதிக்கப்பட்டுள்ள பாலஸ்தீன சிறார். -\n\nகோப்புப் படம்: ராய்ட்டர்ஸ்\n\nAI\n\nSUMMARISE IN ENGLISH\n\nHeightened risk of lifelong damage for millions of children in food crises\n\nGaza: A surge in the flow of aid into the Gaza Strip since the truce between Israel and Hamas took effect on Jan. 19 is likely to ease the acute food emergency afflicting people in the war-ravaged territory, especially its children. But even after relief reaches them, the hunger they have endured could cast a shadow over their health for years to come. More than 60,000 children in Gaza will need treatment for acute malnutrition in 2025, according to United Nations estimates from Jan. 22. Some have already died – estimates of how many vary widely. Survivors who are able to return to adequate levels of nutrition nonetheless face an insidious threat: the multiple long-term health problems linked to childhood malnutrition. This troubling prospect is of urgent global concern. As Reuters has reported in a series of articles, famine and other acute food crises have ravaged populations across the developing world over the past year, from Haiti to Afghanistan to Sudan and many other African nations, as well as Gaza.\n\nGenerated by AI\n\nகாஸா:\n\nஇம்மாதம் 19ஆம் தேதியன்று இஸ்ரேல்-ஹமாஸ் போர் நிறுத்த ஒப்பந்தம் நடப்புக்கு வந்ததும் காஸாவுக்குள் அதிக அளவில் உதவிப் பொருள்கள் கொண்டு செல்லப்பட்டு வருகின்றன.\n\nஅதனால் போரால் சீர்குலைந்து போயிருக்கும் அப்பகுதி மக்கள் எதிர்நோக்கும் உணவு நெருக்கடி சற்று சீராகலாம். குறிப்பாக சிறாருக்கு இது பொருந்தும்.\n\nஎனினும், உதவிப் பொருள்கள் அவர்களைச் சென்றடைந்த பிறகும் அவர்களை இதுவரை வாட்டிய பசி இனிவரும் ஆண்டுகளுக்கும் அவர்களின் உடல்நலனைப் பாதிக்கக்கூடும் என்று அஞ்சப்படுகிறது.\n\nஇவ்வாண்டு காஸாவில் உள்ள 60,000க்கும் அதிகமான சிறாருக்கு ஊட்டச்சத்துக் குறைபாட்டுக்கான சிகிச்சை தேவைப்படும் என்று ஐக்கிய நாட்டு நிறுவனம் கணித்துள்ளது. சிறாரில் சிலர் ஏற்கெனவே மாண்டுவிட்டனர்; மரண எண்ணிக்கை குறித்த தகவல்கள் மாறுபட்டு வருகின்றன.\n\nஇந்த நெருக்கடியிலிருந்து மீண்டுவந்து போதுமான ஊட்டச்சத்தைப் பெற்றவர்களும் கண்ணுக்குத் தெரியாத அபாயத்தை எதிர்நோக்கக்கூடும் என்று தெரிவிக்கப்பட்டுள்ளது. குழந்தைப் பருவத்தில் ஊட்டச்சத்துக் குறைபாடு ஏற்படுவதால் எழக்கூடிய பிரச்சினைகளை அவர்கள் சந்திக்கக்கூடும்.\n\nஇது, உலகளவில் உடனடியாகக் கையாளப்படவேண்டிய கவலை தரும் அம்சமாகப் பார்க்கப்படுகிறது. கடந்த ஆண்டில் ஹெய்ட்டி, ஆப்கானிஸ்தான் போன்றவற்றுடன் சூடான் உள்ளிட்ட ஆப்பிரிக்க நாடுகளில் உணவுத் தட்டுப்பாட்டால் மக்கள் பேரளவில் பாதிக்கப்பட்டதாக ராய்ட்டர்ஸ் செய்தி நிறுவனம் வெளியிட்ட பல கட்டுரைகளில் குறிப்பிடப்பட்டன. சம்பந்தப்பட்ட பகுதிகளில் காஸாவும் அடங்கும்.\n\nஉலகம் முழுவதும் ஏறத்தாழ 131 மில்லியன் சிறார், மோசமான உணவுத் தட்டுப்பாடு உள்ள பகுதிகளில் வசிக்கின்றனர். அவர்களில் கிட்டத்தட்ட 40 மில்லியன் சிறார் ஐந்து வயதுக்குக்கீழ் உள்ளவர்கள்.\n\nஐக்கிய நாட்டு உலக உணவுத் திட்டம், இந்தப் புள்ளி விவரங்களை ராய்ட்டர்சிடம் வழங்கியது.\n\nஊட்டச்சத்துக் குறைபாட்டால் பாதிக்கப்படும் சிறார் அறிவாற்றல் ரீதியாகவோ உடல் ரீதியாகவோ முழு வளர்ச்சியடைய முடியாமல் போகலாம் என்று ஊட்டச்சத்து வல்லுநர்கள், விஞ்ஞானிகள் உள்ளிட்டோர் எச்சரித்துள்ளனர். பாதிக்கப்பட்ட சிறார் பல்வேறு சுகாதாரப் பிரச்சினைகளை எதிர்நோக்கக்கூடும் என்று அஞ்சப்படுகிறது.\n\nகுறிப்புச் சொற்கள்\n\nஉலகம்\n\nகாஸா\n\nஉணவு\n\nநெருக்கடி\n\nகுறைபாடு\n\nதொடர்புடைய செய்திகள்\n\nஇஸ்ரேல்-ஹிஸ்புல்லா சண்டை நிறுத்தம் அநேகமாக நீட்டிக்கப்படும்\n\n23 Jan 2025\n\n-\n\n8:18 PM\n\nஎல்லை திறக்க இஸ்ரேல் மறுப்பு: பல்லாயிரம் பாலஸ்தீனர்கள் தவிப்பு\n\n26 Jan 2025\n\n-\n\n8:46 PM\n\nதெற்கு லெபனானில் இஸ்ரேல் துப்பாக்கிச்சூட்டில் சிலர் காயம்\n\n26 Jan 2025\n\n-\n\n9:46 AM\n\nஜோர்தான், எகிப்து கூடுதலான காஸா பாலஸ்தீனர்களை ஏற்க வேண்டும்: டிரம்ப்\n\n26 Jan 2025\n\n-\n\n3:24 PM\n\nபாலஸ்தீன மாணவர்களுக்குக் கல்வி உபகாரச் சம்பளம் வழங்கும் சிங்கப்பூரர்கள்\n\n27 Jan 2025\n\n-\n\n5:24 PM\n\nகுழப்பம், இழுபறிக்குப் பின்னர் பிணைக்கைதிகள் பரிமாற்றம்\n\n31 Jan 2025\n\n-\n\n1:14 PM", "images": [{"image_url": "https://cassette.sphdigital.com.sg/image/tamilmurasu/b0cf32fd49947fd47248ce06191df6889475013c039b8a1bd315ba5c59aef568?w=825", "alt_text": "0a00005c-13bf-48a9-8a2d-4b8851d88a5b", "caption": "ஊட்டச்சத்துக் குறைபாட்டால் பாதிக்கப்பட்டுள்ள பாலஸ்தீன சிறார். - கோப்புப் படம்: ராய்ட்டர்ஸ்"}, {"image_url": "https://cassette.sphdigital.com.sg/image/tamilmurasu/033af5582e8a607216117c93e86b89686a6804a0763dcea3a5d81b867bbab824?w=235", "alt_text": "இஸ்ரேல் எல்லை அருகே உள்ள கரையோரப் பகுதியான நகுராவில் சேதமடைந்துள்ள குடியிருப்பு.", "caption": null}, {"image_url": "https://cassette.sphdigital.com.sg/image/tamilmurasu/f2788ea7db17ee4b3fa0666473cec9e3675344a19297cceb53f2373b786954ac?w=235", "alt_text": "வடக்கு காஸாவில் உள்ள சொந்த ஊருக்குத் திரும்ப தென் காஸாவில் காத்துக் கிடக்கும் பாலஸ்தீனக் குடும்பங்கள்.", "caption": null}, {"image_url": "https://cassette.sphdigital.com.sg/image/tamilmurasu/14d5d064a38183282735d002cd2452ced59e71712c0f5d6ab807cdcd24f52c75?w=235", "alt_text": "வட காஸாவில் உள்ள தங்கள் வீடுகளுக்குத் திரும்பக் காத்திருக்கும் இஸ்ரேலிய சிறைகளிலிருந்து விடுவிக்கப்பட்ட பாலஸ்தீனர்கள்.", "caption": null}, {"image_url": "https://cassette.sphdigital.com.sg/image/tamilmurasu/dee09013da8694ff45d45b8cf30c5d26dfd4dd6bfa48403bb1435ef1c8b174ae?w=235", "alt_text": "வட காஸாவில் உள்ள தங்கள் வீடுகளுக்குத் திரும்பக் காத்திருக்கும், போர் நிறுத்த ஒப்பந்தத்தின்கீழ் இஸ்ரேலிய சிறைகளிலிருந்து விடுவிக்கப்பட்ட பாலஸ்தீனர்கள்", "caption": null}, {"image_url": "https://cassette.sphdigital.com.sg/image/tamilmurasu/f1cd11d70bbbc2cc8eb66ffcd452be08ad4a73fc1598c74f5e95f9a016fa281b?w=235", "alt_text": "படங்கள்:", "caption": null}, {"image_url": "https://cassette.sphdigital.com.sg/image/tamilmurasu/169df38e7763be70a0db49318069fea128c526d735e66e08c7add19c94104fde?w=235", "alt_text": "கான் யூனிஸ் நகரில் விடுவிக்கப்பட்ட இஸ்ரேலியப் பெண்மணி ஆர்பெல் யெஹுட், 29.", "caption": null}]}
{"article_url": "https://tamilmurasu.com.sg/india/karnataka-tops-coconut-manufacturing-tamil-nadu-stands-second", "site_title": "தேங்காய் உற்பத்தியில் கர்நாடகா முதலிடம்; இரண்டாம் இடத்தில் தமிழ்நாடு", "publish_date": "2025-01-31", "content": "தேங்காய் உற்பத்தியில் கர்நாடகா முதலிடம்; இரண்டாம் இடத்தில் தமிழ்நாடு\n\n31 Jan 2025 - 9:49 pm\n\n1\n\nmins read\n\nகடந்த 2023-24ஆம் ஆண்டு மதிப்பீடுகளின்படி, 578 கோடி தேங்காய்களை உற்பத்தி செய்து தமிழகம் இரண்டாம் இடத்தில் உள்ளது. -\n\nபடம்: ஊடகம்\n\nAI\n\nSUMMARISE IN ENGLISH\n\nKarnataka tops in Coconut Manufacturing ; Tamil Nadu stands second\n\nKarnataka has become India's top coconut producer, surpassing Tamil Nadu which now ranks second with 563 crore coconuts. India remains the world's largest coconut producer since 2016. Kerala is also among the major coconut-producing states in India.\n\nGenerated by AI\n\nபெங்களூரு:\n\nதேங்காய் உற்பத்தியில் கேரள மாநிலத்தைப் பின்னுக்குத் தள்ளி முதல் இடத்தைப் பிடித்துள்ளது கர்நாடக மாநிலம்.\n\nதமிழ்நாடு இப்பட்டியலில் இரண்டாம் இடத்தைப் பிடித்துள்ளதாக மத்திய தென்னை வளர்ச்சி வாரியம் அண்மையில் வெளியிட்ட அறிக்கையில் குறிப்பிடப்பட்டுள்ளது.\n\nஇந்தியாவில் கடந்த 2016ஆம் ஆண்டு முதல், தேங்காய் உற்பத்தியில் கேரளா முதல் இடத்தில் இருந்தது என்றும் கடந்த 2022-23ஆம் ஆண்டில் அம்மாநிலம் 563 கோடி தேங்காய்களை உற்பத்தி செய்தது என்றும் அந்த அறிக்கையில் தெரிவிக்கப்பட்டுள்ளது.\n\nஇந்நிலையில், கர்நாடகா 30 கோடி தேங்காய்களை அதிகமாக உற்பத்தி செய்து, 595 கோடி தேங்காயுடன் முதல் இடத்தைப் பிடித்தது.\n\nகடந்த 2023-24ஆம் ஆண்டிலும் உத்தேச மதிப்பீடுகளின்படி, கர்நாடகா 726 கோடி தேங்காய்களை உற்பத்தி செய்து முதலிடத்தில் உள்ளது.\n\n578 கோடி தேங்காய்களை உற்பத்தி செய்து இரண்டாம் இடத்தில் தமிழகமும் 564 கோடி தேங்காய்களை உற்பத்தி செய்து மூன்றாம் இடத்தில் கேரளா  பின்தங்கியுள்ளது என்று குறிப்பிடப்பட்டுள்ளது.\n\nகுறிப்புச் சொற்கள்\n\nதேங்காய்\n\nமாநிலம்\n\nகர்நாடகா\n\nகேரளா\n\nதமிழ்நாடு\n\nதொடர்புடைய செய்திகள்\n\nதேங்காய் உற்பத்தியில் இந்தியா முதலிடம்\n\n03 Sep 2023\n\n-\n\n6:41 PM\n\nஇந்தோனீசியாவிலிருந்து தேங்காய் இறக்குமதி செய்ய இலங்கை திட்டம்\n\n30 Jan 2025\n\n-\n\n6:16 PM", "images": [{"image_url": "https://cassette.sphdigital.com.sg/image/tamilmurasu/0a269968c6d55a2078004597ab7e9a079923daa2285e39d6e417de38bda8e3ec?w=825", "alt_text": "50334c33-71be-4e14-ae84-c1be4999a374", "caption": "கடந்த 2023-24ஆம் ஆண்டு மதிப்பீடுகளின்படி, 578 கோடி தேங்காய்களை உற்பத்தி செய்து தமிழகம் இரண்டாம் இடத்தில் உள்ளது. - படம்: ஊடகம்"}, {"image_url": "https://cassette.sphdigital.com.sg/image/tamilmurasu/fd54b8dbc52da6378f0564910577a2620338d81d942f76826ab00691cd50413f?w=235", "alt_text": "தேங்காய் உற்பத்தியில் இந்தியா முதலிடம்.", "caption": null}, {"image_url": "https://cassette.sphdigital.com.sg/image/tamilmurasu/96ec360f904e85034a0c7082af5c47fe4b527b179d3f4dfbcc637d8b2202cc97?w=235", "alt_text": "தேங்காய் எண்ணெய், பதப்படுத்தப்பட்ட தேங்காய்ப் பூ, பால், தேங்காய் நார் பொருள்கள் என இலங்கையின் முக்கிய ஏற்றமதிகளில் ஒன்றாக தேங்காய் சார்ந்த ஏற்றமதி உள்ளது.", "caption": null}]}
{"article_url": "https://tamilmurasu.com.sg/world/japan-sinkhole-grows-almost-olympic-pool-length-driver-still-missing", "site_title": "ஜப்பான் ஆழ்குழி ஆபத்தானதாக மாறியது; ஓட்டுநரின் கதி தெரியவில்லை", "publish_date": "2025-01-31", "content": "ஜப்பான் ஆழ்குழி ஆபத்தானதாக மாறியது; ஓட்டுநரின் கதி தெரியவில்லை\n\n31 Jan 2025 - 9:52 pm\n\n1\n\nmins read\n\nயாஷியோ நகரில் ஆழ்குழிக்குள் இருந்து மீட்கப்பட்ட லாரி. குழிக்குள் விழுந்த அதன் 74 வயது ஓட்டுநர் என்ன ஆனார் என்று தெரியவில்லை. -\n\nபடம்: இபிஏ\n\nAI\n\nSUMMARISE IN ENGLISH\n\nJapan sinkhole grows to almost Olympic pool length; driver still missing\n\nA 74-year-old driver remains missing after falling into a 40-meter-wide pit in Yashio, Japan. The pit's expansion may be due to damaged sewage pipes. Rescue efforts are ongoing, with a slope being built for equipment access. However, the area is hazardous due to groundwater leakage, and no information is available on the driver's condition after four days.\n\nGenerated by AI\n\nயாஷியோ, ஜப்பான்:\n\nஜப்பானின் யாஷியோ நகரில் ஏற்பட்ட ஆழ்குழி கிட்டத்தட்ட ஒலிம்பிக் நீச்சல்குளம் அளவுக்கு நீண்டுவிட்டது.\n\nஇருப்பினும், கடந்த செவ்வாய்க்கிழமை (ஜனவரி 28) அந்தக் குழிக்குள் தமது லாரியுடன் விழுந்த 74 வயது ஓட்டுநர் இன்னும் மீட்கப்படவில்லை.\n\nகுழிக்குள் அவரைத் தேடும் பணி நீடித்து வருகிறது. தற்போது அந்தக் குழி 40 மீட்டருக்கு விரிவடைந்து உள்ளது. அதாவது, ஒலிம்பிக் நீச்சல்குள அளவுக்கு அது பெரிதாகி உள்ளதாக அதிகாரிகள் கூறினர்.\n\nதுருப்பிடித்த கழிவுநீர்க் குழாய்கள் சேதமடைந்ததால் குழி பெரிதாகி இருக்கலாம் என்று யாஷியோ நகர அதிகாரிகள் கருதுகின்றனர்.\n\nமீட்புப் பணி இரவுபகலாக நீடித்து வரும் வேளையில், அந்த இடம் தற்போது ஆபத்து மிகுந்த நிலையில் இருப்பதாக உள்ளூர் தீயணைப்பு நிலைய தலைமை அதிகாரி டேட்சுஜி சாட்டோ வியாழக்கிழமை (ஜனவரி 30) செய்தியாளர்களிடம் கூறினார்.\n\n“குழிக்குள் இறங்க, பாதுகாப்பான இடத்தில் இருந்து சரிவுப் பாதை ஒன்றை கட்டலாம் என முடிவெடுத்து உள்ளோம். அதன் பிறகுதான் கனரக சாதனங்களை குழிக்குள் செலுத்தி ஓட்டுநரைத் தேட இயலும்,” என்று அவர் தெரிவித்தார்.\n\nநிலத்தடி நீர் தொடர்ந்து கசிந்துகொண்டு இருப்பதால் அந்தப் பகுதி தொடர்ந்து பள்ளமாகி வருகிறது என்றும் அவர் கூறினார்.\n\nஇதற்கிடையே, நான்கு நாள்களாகியும் குழிக்குள் விழுந்த ஓட்டுநர் உயிருடன் இருக்கிறாரா என்ற தகவல் இல்லை.\n\nகுறிப்புச் சொற்கள்\n\nஜப்பான்\n\nலாரி\n\nஓட்டுநர்\n\nமீட்பு\n\nதொடர்புடைய செய்திகள்\n\nஜப்பானில் குழிக்குள் மாட்டிய ஓட்டுநரை தேடும் பணிகள் மீண்டும் நிறுத்தம்\n\n30 Jan 2025\n\n-\n\n8:07 PM", "images": [{"image_url": "https://cassette.sphdigital.com.sg/image/tamilmurasu/6d8aabbdfb21fb5c3b93ffc365298486b8e02e76dfca90b79ced1396e0d66feb?w=825", "alt_text": "7062112d-12e0-4964-bf52-e3ce2b7de740", "caption": "யாஷியோ நகரில் ஆழ்குழிக்குள் இருந்து மீட்கப்பட்ட லாரி. குழிக்குள் விழுந்த அதன் 74 வயது ஓட்டுநர் என்ன ஆனார் என்று தெரியவில்லை. - படம்: இபிஏ"}, {"image_url": "https://cassette.sphdigital.com.sg/image/tamilmurasu/88085f6ec8aef8cd89d399bbf86e03db50141d9f3b33bd1c15334ff84e0cdffa?w=235", "alt_text": "யாஷியோ நகரின் சாலையில் திடீர் என்று ஏற்பட்ட குழிக்குள் லாரியுடன் விழுந்த 74 வயது ஓட்டுநரை மீட்கும் பணி இரவுபகலாக நடைபெற்றது.", "caption": null}]}
{"article_url": "https://tamilmurasu.com.sg/world/rare-tiger-cubs-thailand", "site_title": "தாய்லாந்தில் அரியவகைப் புலிக்குட்டிகள்", "publish_date": "2025-01-31", "content": "தாய்லாந்தில் அரியவகைப் புலிக்குட்டிகள்\n\n31 Jan 2025 - 9:22 pm\n\n1\n\nmins read\n\nகாய்ங் கிராச்சன் தேசிய பூங்காவில் வங்காளப் புலிக்குட்டிகள் காணப்பட்டன. -\n\nகாணொளிப் படம்: ஏஎஃப்பி\n\nAI\n\nSUMMARISE IN ENGLISH\n\nRare Tiger Cubs in Thailand\n\nBangkok: A national park in Thailand has not one but three reasons to celebrate after confirming a rare Bengal tiger is raising a trio of cubs in the protected area. Park rangers first spotted a single cub with its mother on a camera trap last year in Kaeng Krachan National Park, around 130km southwest of Bangkok. But further footage, retrieved only this week from cameras damaged by heavy rain in 2024, confirmed that the litter is three-strong.\n\nGenerated by AI\n\nபேங்காக்:\n\nதாய்லாந்தின் தேசிய பூங்கா ஒன்றில் மூன்று அரியவகை புலிக்குட்டிகள் காணப்பட்டுள்ளன.\n\nகாய்ங் கிராச்சன் தேசிய பூங்காவில் அரியவகை வங்காளப் புலி ஒன்று, மூன்று குட்டிகளை வளர்த்து வருவது உறுதிப்படுத்தப்பட்டுள்ளது.\n\nகாப்பகப் பாதுகாவலர்கள் முதலில் ஒரு வங்காளப் புலிக்குட்டியை மட்டுமே கண்டனர். ஆனால், இந்த வாரம் மீட்கப்பட்ட கேமரா பதிவுகளில் மூன்று புலிக்குட்டிகள் இருப்பது தெரிந்தது.\n\nசென்ற ஆண்டு பெய்த கனமழையால் சேதமடைந்த கேமராக்களிலிருந்து அந்தக் காணொளிகள் மீட்கப்பட்டன.\n\n“ஒரு புலி மூன்று குட்டிகளை வளர்ப்பதை நாங்கள் பதிவுசெய்திருப்பது இதுவே முதல்முறையாகும்,” என்று காய்ங் கிராச்சன் தேசிய பூங்காவின் தலைவர் மொங்கோல் சைப்பக்டீ வெள்ளிக்கிழமையன்று (ஜனவரி 31) அறிக்கை ஒன்றில் ஏஎஃப்பி செய்தி நிறுவனத்திடம் தெரிவித்தார்.\n\nவங்காளப் புலிகள் காணப்படுவது அரிய நிகழ்வாகும்.\n\nகுறிப்புச் சொற்கள்\n\nஉலகம்\n\nதாய்லாந்து\n\nபுலி\n\nகாப்பகம்\n\nதொடர்புடைய செய்திகள்\n\nஅருகிவரும் உயிர்களை அரவணைப்போம்\n\n15 Jan 2025\n\n-\n\n4:27 PM\n\nமனிதர்களை வேட்டையாடும் புலியைப் பிடிக்க களம் இறங்கியது வனத்துறை\n\n25 Jan 2025\n\n-\n\n8:35 PM\n\nமூன்று புலிகள், ஒரு சிறுத்தையின் உயிரைப் பறித்த கோழி\n\n09 Jan 2025\n\n-\n\n6:38 PM", "images": [{"image_url": "https://cassette.sphdigital.com.sg/image/tamilmurasu/fce52d4b4a23e8e8fb71ee979d5a411232a44080e2096a29f41aa3bd43da7cf8?w=825", "alt_text": "5ddcc72a-c75e-40f4-af94-d29a51655008", "caption": "காய்ங் கிராச்சன் தேசிய பூங்காவில் வங்காளப் புலிக்குட்டிகள் காணப்பட்டன. - காணொளிப் படம்: ஏஎஃப்பி"}, {"image_url": "https://cassette.sphdigital.com.sg/image/tamilmurasu/55a103a509bdd1da9fd2c2eeea1aed5fee62ed15316ac66e5da1aad8711669f7?w=235", "alt_text": null, "caption": null}, {"image_url": "https://cassette.sphdigital.com.sg/image/tamilmurasu/e229b7bd04d69b1875995e5b98fc964f8b61cf0652d2418d474a449ee13bf8b1?w=235", "alt_text": "மனிதர்களை வேட்டையாடிய புலி. ", "caption": null}, {"image_url": "https://cassette.sphdigital.com.sg/image/tamilmurasu/2f957bce0d9697f2e4d22647e6fe82b74dbcfd1abed9aad458a72478e5a2bf3b?w=235", "alt_text": "புலிகளும் சிறுத்தையும் பறவைக் காய்ச்சலால் இறந்திருக்கலாம் எனச் சொல்லப்படுகிறது.", "caption": null}]}
{"article_url": "https://tamilmurasu.com.sg/singapore/advise-not-fish-or-enter-pond-seletar-park", "site_title": "சிலேத்தார் பூங்காக் குளத்தில் மீன்பிடிக்கவோ இறங்கவோ வேண்டாம் என அறிவுறுத்து", "publish_date": "2025-01-31", "content": "சிலேத்தார் பூங்காக் குளத்தில் மீன்பிடிக்கவோ இறங்கவோ வேண்டாம் என அறிவுறுத்து\n\n31 Jan 2025 - 9:11 pm\n\n1\n\nmins read\n\nவைர வடிவிலான மீன் ஒன்று குளத்தின் மேற்பரப்புக்குச் சற்று அடியில் நேர்கோட்டில் செல்வது கண்டறியப்பட்டது. -\n\nபடம்: யோங் வாய் காய்/ஃபேஸ்புக்\n\nAI\n\nSUMMARISE IN ENGLISH\n\nAdvise not to fish or enter pond in Seletar Park\n\nA ray was spotted in a pond at Seletar Aerospace Park by Mr Yong Wai Kai on January 19. Yong suspects someone may have released the fish into the pond. The National Parks Board (NParks) is aware of the situation and advises against fishing in the pond for safety reasons.\n\nGenerated by AI\n\nசிலேத்தார் ஏரோஸ்பேஸ் பார்க்கில் உள்ள குளம் ஒன்றில் திருக்கை மீன்வகை ஒன்று அண்மையில் கண்டறியப்பட்டது.\n\nஜனவரி 19ஆம் தேதி அந்த மீனைக் கண்ட திரு யோங் வாய் காய், 61, அதைப் படமெடுத்து ‘சிங்கப்பூர் வைல்ட்லைஃப் சைட்டிங்ஸ்’ ஃபேஸ்புக் பக்கத்தில் பதிவிட்டார்.\n\n“வைர வடிவிலான மீன் ஒன்று குளத்தின் மேற்பரப்புக்குச் சற்று அடியில் நேர்கோட்டில் செல்வதைக் கவனித்தேன். பின்னர் அது ஆழமாகச் சென்றது,” என்று ஸ்ட்ரெய்ட்ஸ் டைம்சிடம் அவர் கூறினார்.\n\nஅந்தக் குளத்தில் யாரோ ஒருவர் அந்தத் திருக்கை மீனை வைத்திருக்கக்கூடும் என தாம் சந்தேகிப்பதாக திரு யோங் சொன்னார்.\n\nஇந்நிலையில், ஸ்ட்ரெய்ட்ஸ் டைம்சின் கேள்விகளுக்குப் பதிலளித்த தேசிய பூங்காக் கழகத்தின் பூங்காக்கள் மத்தியக் குழு இயக்குநர் டான்  ஜுன் சாவ், திருக்கை மீன் கண்டறியப்பட்டது குறித்து கழகத்தின் கவனத்துக்கு வந்துள்ளதாகவும் நிலவரத்தை அது கண்காணித்து வருவதாகவும் தெரிவித்தார்.\n\n“தங்களின் சொந்த பாதுகாப்புக்காக பொதுமக்கள் அந்தக் குளத்தில் மீன்பிடிக்கவோ அதில் இறங்கவோ கூடாது,” என்று அவர் கேட்டுக்கொண்டார்.\n\nகுறிப்புச் சொற்கள்\n\nதிருக்கை மீன்\n\nசிலேத்தார்\n\nமீன்\n\nதொடர்புடைய செய்திகள்\n\nமீனுக்கு மனிதனைப் போன்ற பற்கள் இருந்ததால் அதிர்ச்சி\n\n13 Jan 2025\n\n-\n\n5:46 PM\n\nபாத்தாம் பண்ணையிலிருந்து தப்பித்த முதலைகள்; விழிப்புநிலையில் பூங்காக் கழகம்\n\n18 Jan 2025\n\n-\n\n8:28 PM\n\nசென்னை கடற்கரைப் பகுதிகளில் இறந்து ஒதுங்கிய 500 ஆமைகள்; பசுமைத் தீர்ப்பாயம் விசாரணை\n\n21 Jan 2025\n\n-\n\n4:17 PM", "images": [{"image_url": "https://cassette.sphdigital.com.sg/image/tamilmurasu/c2d2e6445afb3bcdca8878c2d738f6e2d62bc4a8d113e096ff38935303651f89?w=825", "alt_text": "353c47cc-9d98-4800-9c1f-c2bc50d7b239", "caption": "வைர வடிவிலான மீன் ஒன்று குளத்தின் மேற்பரப்புக்குச் சற்று அடியில் நேர்கோட்டில் செல்வது கண்டறியப்பட்டது. - படம்: யோங் வாய் காய்/ஃபேஸ்புக்"}, {"image_url": "https://cassette.sphdigital.com.sg/image/tamilmurasu/02f6b217ca827424eb6723fb18eac24b3c47d85972c79b78c4ce5f313669d81e?w=235", "alt_text": "பாவ்லா சாப்பிடத் தயங்கியபோதும் அவரின் குடும்பத்தார் மீனைச் சுட்டுச் சாப்பிட்டனர்.", "caption": null}, {"image_url": "https://cassette.sphdigital.com.sg/image/tamilmurasu/0178f2dce5b3a107fc7f744f0dfbbb8c72c21fbb605c3f49ebad0f24adb59f55?w=235", "alt_text": "எத்தனை முதலைகள் தப்பித்தன என்பது தெரியவில்லை. எனினும், இதுவரை குறைந்தது 23 பிடிபட்டுவிட்டதாகத் தெரிவிக்கப்பட்டுள்ளது. ", "caption": null}, {"image_url": "https://cassette.sphdigital.com.sg/image/tamilmurasu/065692e1c204b2bc12e4c15cb689b57a9ec869270da9cd06dff07546dbd9812b?w=235", "alt_text": "கடற்கரையில் ஒதுங்கிய ஆமை.", "caption": null}]}
{"article_url": "https://tamilmurasu.com.sg/world/thousands-protesters-call-philippine-vp-duterte-impeachment", "site_title": "பிலிப்பீன்ஸ் துணை அதிபருக்கு எதிராக ஆயிரக்கணக்கானோர் ஆர்ப்பாட்டம்", "publish_date": "2025-01-31", "content": "பிலிப்பீன்ஸ் துணை அதிபருக்கு எதிராக ஆயிரக்கணக்கானோர் ஆர்ப்பாட்டம்\n\n31 Jan 2025 - 8:17 pm\n\n1\n\nmins read\n\nமணிலா நகர் வீதிகளில் வெள்ளிக்கிழமை (ஜனவரி 31) ஆயிரக்கணக்கானோர் ஆர்ப்பாட்டம் செய்தனர். -\n\nபடம்: ஏஎஃப்பி\n\nAI\n\nSUMMARISE IN ENGLISH\n\nThousands of protesters call for Philippine VP Duterte impeachment\n\nIn the upcoming May interim elections, President Marcos Jr. faces a three-way race amid allegations of government fund misuse and misconduct. Despite a protest demonstration of one million people led by Deputy President Sarah Duterte, the Parliament plans to postpone its session next week. The rally, which occurred before Parliament imposed a blame on protesters, was reportedly held to protect Marcos Jr. from indictment. According to the Philippine Constitution, the Vice President would assume presidential duties if the President is unable to perform them.\n\nGenerated by AI\n\nமணிலா:\n\nபிலிப்பீன்ஸ் துணை அதிபர் சாரா டுட்டர்டே மீது பதவிநீக்கத் தீர்மானம் கொண்டு வருமாறு நாடாளுமன்றத்தை வலியுறுத்தி தலைநகர் மணிலாவில் வெள்ளிக்கிழமை (ஜனவரி 31) ஆயிரக்கணக்கானோர் ஆர்ப்பரித்தனர்.\n\nபல மில்லியன் டாலர் மதிப்புள்ள அரசாங்க நிதியை தவறாகப் பயன்படுத்தியது மற்றும் தவறான போக்கு தொடர்பாக மூன்றுவித பதவிநீக்கக் குற்றச்சாட்டுகளை திருவாட்டி டுட்டர்டே எதிர்நோக்குகிறார்.\n\nமே மாத இடைக்காலத் தேர்தலுக்காக அடுத்த வாரம் நாடாளுமன்றம் ஒத்தி வைக்கப்பட உள்ள வேளையில் ஆர்ப்பாட்டம் கிளம்பி உள்ளது.\n\nஅதிபர் ஃபெர்டினண்ட் மார்க்கோஸ் ஜூனியருக்கும் துணை அதிபர் சாரா டுட்டர்டேவுக்கும் இடையில் விரிசல் அதிகரித்து வருகிறது.\n\n46 வயது திருவாட்டி டுட்டர்டேவுக்கு ஆதரவாக ஒரு மில்லியன் பேர் பங்கேற்ற பேரணி நடைபெற்ற இருவார காலத்தில் எதிர்ப்பு ஆர்ப்பாட்டம் நிகழ்ந்துள்ளது.\n\nநாடாளுமன்றம் தம் மீது குற்றம் சுமத்துவதற்கு முன்னதாக, மக்களிடையே தமக்கு இருக்கும் செல்வாக்கை உணர்த்த ஜனவரி 13ஆம் தேதி அவர் அந்தப் பேரணிக்கு ஏற்பாடு செய்ததாகக் கூறப்பட்டது.\n\nஆனால், குற்றச்சாட்டுகளில் இருந்து அவரைப் பாதுகாக்கவே பேரணி நடத்தப்பட்டதாக அதிபருக்கு ஆதரவாக உள்ள நாடாளுமன்ற உறுப்பினர்கள் கூறினர்.\n\nஅதிபர் தமது கடமைகளைச் செய்ய இயலாதபோது அதிபர் பொறுப்பை துணை அதிபர் ஏற்க வேண்டும் என்று பிலிப்பீன்ஸ் அரசியலமைப்புச் சட்டம் வரையறுக்கிறது.\n\nகுறிப்புச் சொற்கள்\n\nதுணை அதிபர்\n\nபிலிப்பீன்ஸ்\n\nபதவிநீக்கம்\n\nதொடர்புடைய செய்திகள்\n\nபிலிப்பீன்ஸ் அதிபருக்கு எதிராக ஆர்ப்பாட்டம்\n\n26 Feb 2017\n\n-\n\n6:00 AM", "images": [{"image_url": "https://cassette.sphdigital.com.sg/image/tamilmurasu/410bf7e52d327766966f4d5ef3c530b71d69a426fc9a72918010314b8513edf1?w=825", "alt_text": "eb2a068c-ec20-4f76-b758-54d2b070ab71", "caption": "மணிலா நகர் வீதிகளில் வெள்ளிக்கிழமை (ஜனவரி 31) ஆயிரக்கணக்கானோர் ஆர்ப்பாட்டம் செய்தனர். - படம்: ஏஎஃப்பி"}, {"image_url": "https://tamilmurasu.com.sg/web2-assets/tm_default_image-TFStbgXe.webp?w=235", "alt_text": null, "caption": null}]}
{"article_url": "https://tamilmurasu.com.sg/singapore/protecting-mangroves-can-help-horseshoe-crabs-thrive-study", "site_title": "சதுப்புநிலங்களைப் பாதுகாப்பது ‘ஹார்‌ஸ்ஷூ’ நண்டுகள் செழிக்க உதவலாம்: ஆய்வு", "publish_date": "2025-01-31", "content": "சதுப்புநிலங்களைப் பாதுகாப்பது ‘ஹார்‌ஸ்ஷூ’ நண்டுகள் செழிக்க உதவலாம்: ஆய்வு\n\n31 Jan 2025 - 7:38 pm\n\n2\n\nmins read\n\n‘ஹார்‌ஸ்ஷூ’ நண்டு என்றழைக்கப்படும் குதிரைலாட நண்டு. -\n\nகோப்புப் படம்: லெஸ்டர் டான் / ஸ்ட்ரெய்ட்ஸ் டைம்ஸ்\n\nAI\n\nSUMMARISE IN ENGLISH\n\nProtecting mangroves can help horseshoe crabs thrive: Study\n\nProtecting and restoring mangrove habitats, as well as establishing “coastal corridors” in areas where intensive development is ongoing, could help with the conservation of two of Asia’s seabed-dwelling organisms. The mangrove and coastal horseshoe crabs are prehistoric-looking marine animals that can be found in Singapore and other parts of South-east Asia, such as Malaysia, Indonesia and Thailand. Such conservation efforts can help these species better cope with growing threats to their existence, such as climate change and habitat loss, found a new study by biologists from the National University of Singapore (NUS).\n\nGenerated by AI\n\nசதுப்புநிலங்களைப் பாதுகாப்பது, மேம்பாட்டுப் பணிகள் தீவிரமாக நடக்கும் பகுதிகளில் கடற்கரைப் பாதைகளை (coastal corridors) அமைப்பது ஆகிய நடவடிக்கைகள் சதுப்புநில, கடற்கரை குதிரைலாட நண்டு வகைகளைக் (mangrove, coastal horseshoe crabs) காக்க உதவக்கூடும் என்று தெரிவிக்கப்பட்டுள்ளது.\n\nஅவ்விரண்டும் ஆசிய கண்டத்தில் கடற்படுக்கைகளில் பகுதிகளில் காணப்படும் நண்டு வகைகளாகும்.\n\nசிங்கப்பூர், இந்தோனீசியா, தாய்லாந்து போன்ற தென்கிழக்காசிய நாடுகளில் சதுப்புநில, கடற்கரைக் குதிரைலாட நண்டுகளைக் காணலாம். அவை பார்ப்பதற்கு ஆதிகாலத்து விலங்குகளைப்போல் இருக்கும்.\n\nஅழிந்துபோகக்கூடிய அபாயத்தை எதிர்கொள்ளும் அவற்றுக்குப் பாதுகாப்பு முயற்சிகள் கைகொடுக்கக்கூடும் என்று சிங்கப்பூர் தேசிய பல்கலைக்கழகத்தைச் சேர்ந்த உயிரியல் நிபுணர்கள் நடத்திய ஆய்வில் தெரிய வந்துள்ளது.\n\n“இந்த விலங்கு வகைகளைப் பாதுகாக்க முதலில் அடிப்படை அம்சங்களை அலசுவது மிக முக்கியம். அவற்றின் மொத்த எண்ணிக்கை தொடர்பான அம்சங்கள், வரலாற்றில் அவை உருவெடுத்த விதம், பருவநிலை மாற்றத்தால் அவை பாதிக்கப்படக்கூடிய விதம் ஆகியவற்றை ஆராயவேண்டும்,” என்று ஆய்வை மேற்கொண்ட ஆய்வாளர்க் குழுவை வழிநடத்திய துணைப் பேராசிரியர் ஃபிராங்க் ரைன்ட் தெரிவித்தார். அவர், சிங்கப்பூர் தேசிய பல்கலைக்கழகத்தின் அறிவியல் பள்ளியின் உயிரியல் அறிவியல் பிரிவில் பணியாற்றுகிறார்.\n\nவெவ்வேறு வகையான குதிரைலாட நண்டுக் ‘குடும்பங்கள்’ காலப்போக்கில் எவ்வாறு மாறின, ஒவ்வொரு வகையும் பருவநிலை மாற்றத்தை எவ்வாறு எதிர்கொண்டன போன்ற அம்சங்கள் ஆய்வில் ஆராயப்பட்டன.\n\nஎடுத்துக்காட்டாக, மண்டாய் சதுப்புநிலம், சுங்கை புலோ ஈரநிலக் காப்பகம் ஆகியவற்றில் காணப்படும் சதுப்புநில குதிரைலாட நண்டுகள் பொதுவாக வாழ்நாளைக் குறிப்பிட்ட இடத்தில்தான் கழிக்கும்; அதேநேரம், கடற்கரை குதிரைலாட நண்டுகள் கூடுதலாக நடமாடும் போன்ற விவரங்கள் ஆய்வில் தெரிய வந்தன.\n\nகடற்கரை குதிரைலாட நண்டுகளை ஈஸ்ட் கோஸ்ட் புங்காவின் கடற்கரைப் பகுதிகளில் காணலாம்.\n\nசதுப்புநில குதிரைலாட நண்டுகளைக் காக்க சதுப்புநிலப் பகுதிகளைப் பாதுகாக்கலாம் என்று ஆய்வை மேற்கொண்ட ஆய்வாளர்கள் பரிந்துரைக்கின்றனர்.\n\nகடற்கரைப் பகுதிகள் மேம்படுத்தப்படும்போது கடற்கரை குதிரைலாட நண்டுகள் அழிந்துபோகும் அபாயம் ஏற்படக்கூடும் என்று தெரிவிக்கப்பட்டுள்ளது. அதனால் கடற்கரை குதிரைலாட நண்டுகள் வசிக்கும் பகுதிகளுக்கிடையே உள்ள இடங்களைக் கடற்கரைப் பாதைகளாக உருவெடுக்கச் செய்யலாம் என்றும் ஆய்வாளர்கள் பரிந்துரைக்கின்றனர்.\n\nகுறிப்புச் சொற்கள்\n\nசிங்கப்பூர்\n\nஇயற்கை\n\nஉயிரியல்\n\nநிலம்\n\nகடற்கரை\n\nஆய்வு\n\nதொடர்புடைய செய்திகள்\n\nஓவியங்களை வரைந்து வியக்கவைத்த விலங்குகள்\n\n21 Jan 2025\n\n-\n\n6:40 AM\n\nமீனுக்கு மனிதனைப் போன்ற பற்கள் இருந்ததால் அதிர்ச்சி\n\n13 Jan 2025\n\n-\n\n5:46 PM\n\nவிலங்குப் பராமரிப்பில் மனநிறைவு\n\n29 May 2023\n\n-\n\n5:30 AM", "images": [{"image_url": "https://cassette.sphdigital.com.sg/image/tamilmurasu/35870b9a7832666cb47c43527f12b86d760e4803cc2fba287e04a41fa4b19e22?w=825", "alt_text": "a0cc9d8d-9058-472c-b053-46f2448efed1", "caption": "‘ஹார்‌ஸ்ஷூ’ நண்டு என்றழைக்கப்படும் குதிரைலாட நண்டு. - கோப்புப் படம்: லெஸ்டர் டான் / ஸ்ட்ரெய்ட்ஸ் டைம்ஸ்"}, {"image_url": "https://cassette.sphdigital.com.sg/image/tamilmurasu/b68b043baa2644bc37cd7c2d6ab6cfbe81f84e332a92e33fe46f2095e1113453?w=235", "alt_text": "பல்வேறு வண்ணப்படங்களைத் தீட்டிய ‘காங்கோ’ என்ற குரங்கு. ", "caption": null}, {"image_url": "https://cassette.sphdigital.com.sg/image/tamilmurasu/02f6b217ca827424eb6723fb18eac24b3c47d85972c79b78c4ce5f313669d81e?w=235", "alt_text": "பாவ்லா சாப்பிடத் தயங்கியபோதும் அவரின் குடும்பத்தார் மீனைச் சுட்டுச் சாப்பிட்டனர்.", "caption": null}, {"image_url": "https://cassette.sphdigital.com.sg/image/tamilmurasu/1f54761aa02018e6c4748bd8a03083218320bc1280eb81a0f34d450d99c0db72?w=235", "alt_text": null, "caption": null}]}
{"article_url": "https://tamilmurasu.com.sg/world/move-speed-operating-system-malaysian-checkpoints", "site_title": "மலேசியச் சோதனைச்சாவடிகளின் இயங்குமுறையைத் துரிதப்படுத்த இருக்கும் புதிய எல்லைக் கட்டுப்பாடு, பாதுகாப்பு ஆணையம்", "publish_date": "2025-01-31", "content": "மலேசியச் சோதனைச்சாவடிகளின் இயங்குமுறையைத் துரிதப்படுத்த இருக்கும் புதிய எல்லைக் கட்டுப்பாடு, பாதுகாப்பு ஆணையம்\n\n31 Jan 2025 - 8:24 pm\n\n2\n\nmins read\n\nஜோகூரில் உள்ள சுல்தான் இஸ்கந்தர் குடிநுழைவு, சோதனைச்சாவடி மற்றும் சுல்தான் அபு பக்கர் குடிநுழைவு, சோதனைச்சாவடியின் மலேசிய எல்லைக் கட்டுப்பாடு, பாதுகாப்பு ஆணையத் தலைவர்களாக மலேசிய சுங்கத்துறையைச் சேர்ந்த இரண்டு பெண் அதிகாரிகள் நியமிக்கப்பட்டுள்ளதாக மலேசிய உள்துறை அமைச்சு கூறியது. -\n\nபடம்: சாவ்பாவ்\n\nAI\n\nSUMMARISE IN ENGLISH\n\nMove to speed up operating system of Malaysian checkpoints\n\nA Malaysian border control and security authority has been established to streamline operations at 114 checkpoints nationwide, including two in Johor between Malaysia and Singapore. The authority will initially oversee 22 checkpoints, with plans to gradually bring all sea, land, and airport checkpoints under its control. Two women officers from the Malaysian Customs Department have been appointed as chairmen, and the authority aims to enhance coordination and reduce congestion at border crossings.\n\nGenerated by AI\n\nஜோகூர் பாரு:\n\nமலேசிய எல்லைகளில் உள்ள குடிநுழைவுச் சோதனைச்சாவடிகளின் இயங்குமுறையைத் துரிதப்படுத்த நடவடிக்கை எடுக்கப்படுகிறது.\n\nஇதற்காகப் புதிதாக மலேசிய எல்லைக் கட்டுபாடு, பாதுகாப்பு ஆணையம் அமைக்கப்பட்டுள்ளது.\n\nசோதனைச்சாவடிகளின் இயங்குமுறையைத் துரிதப்படுத்தும் பணிகளை சனிக்கிழமையிலிருந்து (பிப்ரவரி 1) ஆணையம் கட்டங்கட்டமாக மேற்கொள்ளும்.\n\nஇவ்வாறு நாடெங்கும் உள்ள 114 எல்லைச் சோதனைச்சாவடிகள் அதன் நேரடிக் கண்காணிப்பின்கீழ் வரும்.\n\nமுதல் கட்டமாக  22 சோதனைச்சாவடிகளில் ஆணையம் தனது பணிகளைத் தொடங்கும்.\n\nஅவற்றில் மலேசியாவுக்கும் சிங்கப்பூருக்கும் இடையே ஜோகூரில் உள்ள இரண்டு நிலவழிச் சோதனைச்சாவடிகளும் அடங்கும்.\n\nஜோகூரில் உள்ள தஞ்சோங் பலேபாஸ் துறைமுகமும் பாசிர் குடாங் துறைமுகமும் அந்த 22 சோதனைச்சாவடிகளில் அடங்கும்.\n\nசிங்கப்பூரின் குடிநுழைவு, சோதனைச்சாவடி ஆணையத்தின் செயல்பாடு, பங்களிப்பு ஆகியவற்றைப் போலவே புதிதாக அமைக்கப்பட்டுள்ள ஆணையத்தின் செயல்பாடு, பங்களிப்பு இருக்கும் என்று மலேசியாவின் உள்துறை அமைச்சு தெரிவித்தது.\n\nஜோகூரில் உள்ள சுல்தான் இஸ்கந்தர் குடிநுழைவு, சோதனைச்சாவடி மற்றும் சுல்தான் அபு பக்கர் குடிநுழைவு, சோதனைச்சாவடியின் மலேசிய எல்லைக் கட்டுப்பாடு, பாதுகாப்பு ஆணையத் தலைவர்களாக மலேசிய சுங்கத்துறையைச் சேர்ந்த இரண்டு பெண் அதிகாரிகள் நியமிக்கப்பட்டுள்ளதாக மலேசிய உள்துறை அமைச்சு கூறியது.\n\nசுல்தான் இஸ்கந்தர் குடிநுழைவு, சோதனைச்சாவடியின் மலேசிய எல்லைக் கட்டுபாடு, பாதுகாப்பு ஆணையத் தலைவராக திருவாட்டி ரொசிட்டா டிம்மும் சுல்தான் அபு பக்கர் குடிநுழைவு, சோதனைச்சாவடியின் மலேசிய எல்லைக் கட்டுlப்பாடு, பாதுகாப்பு ஆணையத் தலைவராக திருவாட்டி நூர் ஃபசிலா ஸைனாலும் நியமிக்கப்பட்டுள்ளனர்.\n\nமலேசியாவெங்கும் 56 கடல்வழி சோதனைச்சாவடிகள், 30 நிலவழிச் சோதனைச்சாவடிகள், 28 விமான நிலைய சோதனைச்சாவடிகள் ஆகியவை படிப்படியாக ஆணையத்தின் கட்டுப்பாட்டின்கீழ் கொண்டு வரப்படும் என்று அமைச்சு தெரிவித்தது.\n\nசரவாக் மாநிலத்தில் ஆக அதிகமான சோதனைச்சாவடிகள் உள்ளன. அந்த மாநிலத்தில் 34 சோதனைச்சாவடிகள் உள்ளன.\n\nஅதை அடுத்து, ஜோகூரில் 16 சோதனைச்சாவடிகள் இருக்கின்றன.\n\nசாபாவில் 14 சோதனைச்சாவடிகள் உள்ளன.\n\nசிங்கப்பூருடனான இரண்டு நிலவழிச் சோதனைச்சாவடிகள் ஆணையத்தின் கட்டுப்பாட்டின்கீழ் கொண்டு வரப்படுவதால், பல்வேறு அமைப்புகளிடையிலான ஒருங்கிணைப்பு மேம்படும் என்றும் அதன் விளைவாகப் போக்குவரத்து நெரிசல் குறையும் என்றும் மலேசிய உள்துறை அமைச்சு நம்பிக்கை தெரிவித்தது.\n\nகுறிப்புச் சொற்கள்\n\nமலேசியா\n\nகுடிநுழைவு\n\nசோதனைச்சாவடி\n\nதொடர்புடைய செய்திகள்\n\nடிசம்பர் 13ல் நிலவழி எல்லைகளில் வரலாறு காணாத அளவில் பயணிகள்\n\n19 Dec 2024\n\n-\n\n1:01 PM", "images": [{"image_url": "https://cassette.sphdigital.com.sg/image/tamilmurasu/e83237a97da183444cf6d8e3fe461aff9d5eb84389f72276b962b23171de7f12?w=825", "alt_text": "4332eb3a-40d0-4bad-ac5c-6f6f271af828", "caption": "ஜோகூரில் உள்ள சுல்தான் இஸ்கந்தர் குடிநுழைவு, சோதனைச்சாவடி மற்றும் சுல்தான் அபு பக்கர் குடிநுழைவு, சோதனைச்சாவடியின் மலேசிய எல்லைக் கட்டுப்பாடு, பாதுகாப்பு ஆணையத் தலைவர்களாக மலேசிய சுங்கத்துறையைச் சேர்ந்த இரண்டு பெண் அதிகாரிகள் நியமிக்கப்பட்டுள்ளதாக மலேசிய உள்துறை அமைச்சு கூறியது. - படம்: சாவ்பாவ்"}, {"image_url": "https://cassette.sphdigital.com.sg/image/tamilmurasu/ea974c103e53f4603e54efa001d99421b2b69fc6f4b52cafbec2f9e8036c9c74?w=235", "alt_text": "ஜோகூர் கடற்பாலம்.", "caption": null}]}
{"article_url": "https://tamilmurasu.com.sg/cinema/devas-music-concert-night-nostalgia-and-joy-dance-fever-takes-over", "site_title": "ஆர்ப்பரித்த அரங்கம், அதிரவைத்த ‘தேனிசைத் தென்றல்’", "publish_date": "2025-01-31", "content": "ஆறிலிருந்து அறுபது வரை - தேவாவின் இசை மழையில் திளைத்த ரசிகப் பெருமக்கள்\n\nஆர்ப்பரித்த அரங்கம், அதிரவைத்த ‘தேனிசைத் தென்றல்’\n\n31 Jan 2025 - 8:04 pm\n\n2\n\nmins read\n\n‘இன்னிசைச் சாரல்’ இசை நிகழ்ச்சியில் ரசிகர்களுக்காக இசைவிருந்து படைக்கும் பிரபல பாடகர்கள் மனோ, அனுராதா ஶ்ரீராம்.  -\n\nபடம்: வாங்கோ ஸ்டுடியோஸ்.\n\n1\n\nof\n\n4\n\n‘தேனிசைத் தென்றல்’ தேவா. -\n\nபடம்: வாங்கோ ஸ்டுடியோஸ்\n\n1\n\nof\n\n4\n\nகாலஞ்சென்ற முன்னாள் அதிபர் எஸ்.ஆர்.நாதனுக்குப் பிடித்தமான பாடலான ‘தஞ்சாவூரு மண்ணு எடுத்து’ பாடலைப் பாடிய தேவாவிற்குச் சிங்கப்பூரின் 15 தமிழ் அமைப்புகளின் சார்பாகச் சிறப்பு நினைவுப் பரிசு வழங்கப்பட்டது.\nஅந்த நினைவுப் பரிசினை சிங்கப்பூர் தமிழர் பேரவையின் தலைவர் வெ.பாண்டியன் (இடமிருந்து 2வது) தேவாவிற்கு வழங்கிச் சிறப்பித்தார். உடன் ‘8 பாய்ண்ட் என்டர்டெயின்மெண்ட்’ தலைவர் பெ.அருமைச் சந்திரன் (இடது), முன்னாள் நியமன நாடாளுமன்ற உறுப்பினர் ஆர் தினகரன்.  -\n\nபடம்: வாங்கோ ஸ்டுடியோஸ்\n\n1\n\nof\n\n4\n\nஇசை நிகழ்ச்சி மூலம் திரட்டப்பட்ட நிதியிலிருந்து 30,000 வெள்ளியை ‘8 பாய்ன்ட் என்டர்டெயின்மென்ட்’ நிறுவனம் ஸ்ரீ சிவ-கிருஷ்ண ஆலயத்திற்கு நன்கொடையாக வழங்கியது. -\n\nபடம்: வாங்கோ ஸ்டுடியோஸ்\n\n1\n\nof\n\n4\n\n‘இன்னிசைச் சாரல்’ இசை நிகழ்ச்சியில் ரசிகர்களுக்காக இசைவிருந்து படைக்கும் பிரபல பாடகர்கள் மனோ, அனுராதா ஶ்ரீராம்.  -\n\nபடம்: வாங்கோ ஸ்டுடியோஸ்.\n\n1\n\nof\n\n4\n\n‘தேனிசைத் தென்றல்’ தேவா. -\n\nபடம்: வாங்கோ ஸ்டுடியோஸ்\n\n1\n\nof\n\n4\n\nகாலஞ்சென்ற முன்னாள் அதிபர் எஸ்.ஆர்.நாதனுக்குப் பிடித்தமான பாடலான ‘தஞ்சாவூரு மண்ணு எடுத்து’ பாடலைப் பாடிய தேவாவிற்குச் சிங்கப்பூரின் 15 தமிழ் அமைப்புகளின் சார்பாகச் சிறப்பு நினைவுப் பரிசு வழங்கப்பட்டது.\nஅந்த நினைவுப் பரிசினை சிங்கப்பூர் தமிழர் பேரவையின் தலைவர் வெ.பாண்டியன் (இடமிருந்து 2வது) தேவாவிற்கு வழங்கிச் சிறப்பித்தார். உடன் ‘8 பாய்ண்ட் என்டர்டெயின்மெண்ட்’ தலைவர் பெ.அருமைச் சந்திரன் (இடது), முன்னாள் நியமன நாடாளுமன்ற உறுப்பினர் ஆர் தினகரன்.  -\n\nபடம்: வாங்கோ ஸ்டுடியோஸ்\n\n1\n\nof\n\n4\n\nஇசை நிகழ்ச்சி மூலம் திரட்டப்பட்ட நிதியிலிருந்து 30,000 வெள்ளியை ‘8 பாய்ன்ட் என்டர்டெயின்மென்ட்’ நிறுவனம் ஸ்ரீ சிவ-கிருஷ்ண ஆலயத்திற்கு நன்கொடையாக வழங்கியது. -\n\nபடம்: வாங்கோ ஸ்டுடியோஸ்\n\n1\n\nof\n\n4\n\n‘இன்னிசைச் சாரல்’ இசை நிகழ்ச்சியில் ரசிகர்களுக்காக இசைவிருந்து படைக்கும் பிரபல பாடகர்கள் மனோ, அனுராதா ஶ்ரீராம்.  -\n\nபடம்: வாங்கோ ஸ்டுடியோஸ்.\n\n1\n\nof\n\n4\n\nஇளவரசி ஸ்டீஃபன்\n\n>\n\nAI\n\nSUMMARISE IN ENGLISH\n\nDeva's Music Concert: A Night of Nostalgia and Joy - Dance Fever Takes Over\n\nRenowned music director and singer Devanesan Chokkalingam, whose iconic song \"Thanjavooru Mannu eduthu\" was a favorite of former President S.R. Nathan and was played at his state funeral, recently captivated a crowd of 4300 music lovers at the Star Theatre in Singapore. Resplendent in his signature white kurta and pajama, Deva was greeted with a thunderous ovation, with the audience clapping and whistling in appreciation. The legendary music composer, renowned for crafting the iconic 'Superstar' Rajinikanth theme soundtrack, commanded the spotlight with ease.The dance vibe took over, with Srikanth Deva's high-energy tracks sending the audience into frenzy and it had the crowd roaring for more.\n\nGenerated by AI\n\nசிங்கப்பூரின் தி ஸ்டார் அரங்கில் அண்மையில் நடந்து முடிந்த ‘தேனிசைத் தென்றல்’ தேவாவின் இசை நிகழ்ச்சி ரசிகர்களை ஆரம்பம் முதல் நிறைவு வரை இருக்கையிலேயே அமரவிடவில்லை.\n\n‘8 பாய்ண்ட் என்டர்டெயின்மெண்ட்’ நிறுவனம் ஏற்பாட்டில் ஏறத்தாழ நான்கு மணி நேரம் நடைபெற்ற இசை நிகழ்ச்சியில் தேவாவுடன் பிரபல இசைக் கலைஞர்கள் ஸ்ரீகாந்த் தேவா, சபேஷ் முரளி, பாடகர்கள் மனோ, அனுராதா ஶ்ரீராம், விஜய் டிவி ‘சூப்பர் சிங்கர்’ புகழ் பிரியா ஜெர்சன், அஜய்கிருஷ்ணா உள்ளிட்ட பலர் பங்கேற்று சிங்கப்பூர் ரசிகர்களுக்காக இசை விருந்து படைத்தனர்.\n\nதேவாவின் இசை நிகழ்ச்சியைக் காண 4,300க்கும் அதிகமானோர் அரங்கில் கூடியிருந்தனர். நிகழ்ச்சி துவங்கியபோது ஆடத் தொடங்கிய ரசிகர்கள் ஒவ்வொரு பாட்டிற்கும் சளைக்காமல் ஆட்டம் பாட்டம் என்று மகிழ்ச்சி வெள்ளத்தில் மூழ்கினர்.\n\nகுறிப்பாக, சூப்பர் ஸ்டார் என்று ரசிகர்களால் அழைக்கப்படும் நடிகர் ரஜினிகாந்தின் ‘பாட்ஷா’ திரைப்படத்தில் வரும் ‘பாட்ஷா’ பின்னணி இசையை தேவா குழுவினர் நேரலையாக இசைத்து காண்பித்தபோது ரசிகர்களின் கரவொலியால் அரங்கம் அதிர்ந்தது.\n\nஏறத்தாழ 40 ஆண்டுகாலமாகத் தமிழ்த் திரையுலகில் கோலோச்சி வரும் தேவாவின் இசையில் 90களுக்கே சென்றுவிட்டதாகப் பார்வையாளர்கள் பலர் கூறினர்.\n\nநிகழ்ச்சியைக் காண குடும்பத்துடன் வந்திருந்த திரு விஜய், தேவாவின் இசை, குடும்பங்கள் கொண்டாடும் தேனிசை என்றார்.\n\n“நான்கு மணிநேரம் எப்படிப் போனது என்றே தெரியவில்லை. அடுத்த இன்னிசை நிகழ்ச்சி எப்போது வரும் என்ற ஆவல் அதிகரித்துவிட்டது,” என்றார் அவர்.\n\n“காதல் தோல்வியைக் கூட தேவாவின் கானா பாடல்கள் இலகுவாக்கிவிடும். திரையில் பார்த்த பாடல்களை இன்று கண்முன் கொண்டுவந்து விட்டனர் அவரின் இசைக் குழுவினர்.\n\n“குறிப்பாக, ரஜினிகாந்தின் பெயர் திரையில் வரும்போது ஒலிக்கப்பெறும் அறிமுக இசையை தேவா குழு வாசித்துக் காண்பித்தது நினைவை விட்டு சிறிதும் அகலாது,” என்றார் திருவாட்டி ஷீலா.\n\nமுப்பது ஆண்டுகளுக்கு முன்னர் எப்படிப் பாடினாரோ அதே குரலில் ரசிகர்கள் விரும்பும் பல பாடல்களைப் பாடி ரசிகர்களைக் கவர்ந்தார் தேவா.\n\nகாலஞ்சென்ற முன்னாள் அதிபர் எஸ்.ஆர்.நாதனுக்கு பிடித்தமான ‘தஞ்சாவூரு மண்ணு எடுத்து’ பாடலைப் பாடிய தேவாவிற்குச் சிங்கப்பூரின் 15  தமிழ் அமைப்புகளின் சார்பாக சிறப்பு நினைவுப் பரிசு வழங்கப்பட்டது.\n\nஅந்த நினைவுப் பரிசை சிங்கப்பூர் தமிழர் பேரவையின் தலைவர் வெ.பாண்டியன் தேவாவிற்கு வழங்கிச் சிறப்பித்தார்.\n\n“இந்த இசை நிகழ்ச்சி உண்மையிலேயே சிறப்பு வாய்ந்தது. தேவாவின் இன்னிசையைப் பல ஆண்டுகளாகச் சுவாசித்து வரும் ரசிகர்களுக்கு இந்த இசைக் கொண்டாட்டம் நிச்சயமாக ஏராளமான மலரும் நினைவுகளை கண்முன் கொண்டு வந்திருக்கும்,” என்றார் ‘8 பாய்ண்ட் என்டர்டெயின்மெண்ட்’ தலைவர் பெ.அருமைச் சந்திரன்.\n\nகுறிப்புச் சொற்கள்\n\nதேவா\n\nஇசையமைப்பாளர்‘\n\nஇசை நிகழ்ச்சி\n\nதமிழ்\n\nதிரைப்படம்\n\nதொடர்புடைய செய்திகள்\n\nமுரசு மேடை: சிங்கப்பூர் என்றாலே நட்பும் அன்பும்தான்: இசையமைப்பாளர் தேவா\n\n27 Jan 2025\n\n-\n\n6:14 PM\n\nஇன்னிசை விருந்தளிக்க வந்த தேவாவுக்கு அறுசுவை விருந்து\n\n28 Jan 2025\n\n-\n\n4:34 PM", "images": [{"image_url": "https://cassette.sphdigital.com.sg/image/tamilmurasu/d8d91d700e51f57b36b04b6fb6635b8041864d8ff02e7f8069421212567f10ea?w=825", "alt_text": "b20ed33a-d4aa-46a3-8296-937bf2b543fd", "caption": "‘இன்னிசைச் சாரல்’ இசை நிகழ்ச்சியில் ரசிகர்களுக்காக இசைவிருந்து படைக்கும் பிரபல பாடகர்கள் மனோ, அனுராதா ஶ்ரீராம்.  - படம்: வாங்கோ ஸ்டுடியோஸ். 1 of 4"}, {"image_url": "https://cassette.sphdigital.com.sg/image/tamilmurasu/6c4747584c1879e497706c28f34392baccd2b95b61a70b9e96adff07ae12e1f4?w=825", "alt_text": "a1b3bdf5-3746-4804-aa0a-0d13941150f7", "caption": "‘தேனிசைத் தென்றல்’ தேவா. - படம்: வாங்கோ ஸ்டுடியோஸ் 1 of 4"}, {"image_url": "https://cassette.sphdigital.com.sg/image/tamilmurasu/beaca68dc3ff081af85d1fb32386604652bf8848bb16b59e30387319704c6c6d?w=825", "alt_text": "743ab9c5-550f-4e56-ab3b-b10c3b54deeb", "caption": "காலஞ்சென்ற முன்னாள் அதிபர் எஸ்.ஆர்.நாதனுக்குப் பிடித்தமான பாடலான ‘தஞ்சாவூரு மண்ணு எடுத்து’ பாடலைப் பாடிய தேவாவிற்குச் சிங்கப்பூரின் 15 தமிழ் அமைப்புகளின் சார்பாகச் சிறப்பு நினைவுப் பரிசு வழங்கப்பட்டது.\nஅந்த நினைவுப் பரிசினை சிங்கப்பூர் தமிழர் பேரவையின் தலைவர் வெ.பாண்டியன் (இடமிருந்து 2வது) தேவாவிற்கு வழங்கிச் சிறப்பித்தார். உடன் ‘8 பாய்ண்ட் என்டர்டெயின்மெண்ட்’ தலைவர் பெ.அருமைச் சந்திரன் (இடது), முன்னாள் நியமன நாடாளுமன்ற உறுப்பினர் ஆர் தினகரன்.  - படம்: வாங்கோ ஸ்டுடியோஸ் 1 of 4"}, {"image_url": "https://cassette.sphdigital.com.sg/image/tamilmurasu/51a43dc68992a24d3031ee649a55100daa90bd48795217e3fd7dfc251b652b9e?w=825", "alt_text": "7e1e0120-a741-47c6-a66e-317cb75fe6f3", "caption": "இசை நிகழ்ச்சி மூலம் திரட்டப்பட்ட நிதியிலிருந்து 30,000 வெள்ளியை ‘8 பாய்ன்ட் என்டர்டெயின்மென்ட்’ நிறுவனம் ஸ்ரீ சிவ-கிருஷ்ண ஆலயத்திற்கு நன்கொடையாக வழங்கியது. - படம்: வாங்கோ ஸ்டுடியோஸ் 1 of 4"}, {"image_url": "https://cassette.sphdigital.com.sg/image/tamilmurasu/feeb58993aabe321eadf2fbe713bb292d020c2eeb25001185d0e79fcb01a7204", "alt_text": "author", "caption": null}, {"image_url": "https://cassette.sphdigital.com.sg/image/tamilmurasu/06380bdc3978be150510cf1b274a2cd66f20a2639c7bb6f648d88cb5313edbd0?w=235", "alt_text": null, "caption": null}, {"image_url": "https://cassette.sphdigital.com.sg/image/tamilmurasu/7c3698b5f7486615c0a5a6e7af40ff2c2cbd20ec6e087070f02c82af0312108e?w=235", "alt_text": "அறுசுவை விருந்தை ஆயத்தப்படுத்திய சமையல் வல்லுநர்கள், மற்றும் உணவக ஊழியர்களுடன் திரு தேவா, திரு ஸ்ரீகாந்த் தேவா. ", "caption": null}]}
{"article_url": "https://tamilmurasu.com.sg/singapore/mrt-and-lrt-ridership-surpasses-pre-covid-19-levels", "site_title": "கொவிட்-19 காலத்துக்கு முன்பிருந்ததைவிட அதிகமானோர் எம்ஆர்டி, எல்ஆர்டியில் பயணம்", "publish_date": "2025-01-31", "content": "கொவிட்-19 காலத்துக்கு முன்பிருந்ததைவிட அதிகமானோர் எம்ஆர்டி, எல்ஆர்டியில் பயணம்\n\n31 Jan 2025 - 9:00 pm\n\n2\n\nmins read\n\nசென்ற ஆண்டு தினமும் சராசரியாக 3.41 மில்லியன் பயணங்கள் எம்ஆர்டியில் மேற்கொள்ளப்பட்டன. -\n\nகோப்புப் படம்: சாவ்பாவ்\n\nAI\n\nSUMMARISE IN ENGLISH\n\nMRT and LRT Ridership Surpasses Pre-COVID-19 Levels\n\nRidership on MRT and LRT lines surpassed pre-pandemic levels for the first time in 2024 although the average daily number of rides on public transport is still below 2019 level.  On average, there were 3.41 million MRT rides each day in 2024. This is an increase of 5.2 per cent over 2023 levels and exceeds the 3.28 million daily rides clocked in 2019. The average daily ridership on the LRT network in 2024 came up to 210,000, an increase of 4 per cent over 2023 and exceeds the 208,000 rides in 2019. The average daily bus ridership in 2024 was 3.84 million trips, 2.4 per cent higher than 2023’s 3.74 million rides but behind the 4.1 million daily rides in 2019. Overall, there was a daily average of 7.46 million bus and train rides in 2024, which is 3 per cent below the 7.69 million rides recorded in 2019. Experts said that public transport ridership will reach pre-Covid levels as demand rises along with more economic activities. Also released by the Land Transport Authority on Jan 31, 2025 were taxi and private-hire car ridership. At 431,000, the number of daily rides on private-hire cars in 2024 surpassed the 419,000 rides clocked in 2019 for the first time.\n\nGenerated by AI\n\nசிங்கப்பூரில் பெருவிரைவு ரயில், இலகு ரயில் சேவைகளைப் (எம்ஆர்டி, எல்ஆர்டி) பயன்படுத்தியோரின் எண்ணிக்கை முதன்முறையாக, கொவிட்-19 கொள்ளைநோய்ப் பரவல் காலத்துக்கு முன்பு இருந்ததைவிட அதிகமாகப் பதிவாகியுள்ளது.\n\nசென்ற ஆண்டு எம்ஆர்டி, எல்ஆர்டி சேவைகளைப் பயன்படுத்தியோர் எண்ணிக்கை, கொவிட்-19 காலத்துக்கு முன்பு பதிவானதைத் தாண்டியது. எனினும், தினமும் பொதுப் போக்குவரத்துச் சேவைகளைப் பயன்படுத்துவோரின் சராசரி எண்ணிக்கை, கொள்ளைநோய்ப் பரவலுக்கு முன்பு பதிவானதைவிட தொடர்ந்து குறைவாக இருந்து வருகிறது.\n\n2024ல் தினமும் சராசரியாக 3.41 மில்லியன் எம்ஆர்டி பயணங்கள் மேற்கொள்ளப்பட்டன. இந்த எண்ணிக்கை, 2023ஆம் ஆண்டு பதிவானதைவிட 5.2 விழுக்காடு அதிகமாகும். 2019ஆம் ஆண்டில் எண்ணிக்கை 3.28 மில்லியனாகப் பதிவானது.\n\nஅதேபோல், சென்ற ஆண்டு தினமும் சராசரியாக 3.84 மில்லியன்  பொதுப் பேருந்துப் பயணங்கள் மேற்கொள்ளப்பட்டன.இந்த எண்ணிக்கை, 2023ஆம் ஆண்டு பதிவானதைக் காட்டிலும் 2.4 விழுக்காடு அதிகம். எனினும், 2019ல் பதிவான 4.1 மில்லியன் பயணங்களைக் காட்டிலும் சென்ற ஆண்டு பதிவானது குறைவாகும்.\n\nஒட்டுமொத்தமாக, சென்ற ஆண்டு தினமும் சராசரியாக 7.46 மில்லியன் ரயில், பொதுப் பேருந்துப் பயணங்கள் மேற்கொள்ளப்பட்டன. இந்த எண்ணிக்கை, 2019ல் பதிவான 7.69 மில்லியனைவிட மூன்று விழுக்காடு குறைவு.\n\nபொருளியல் நடவடிக்கைகள் அதிகரித்து அதற்கேற்றவாறு தேவை கூடும்போது பொதுப் போக்குவரத்துச் சேவைகளைப் பயன்படுத்துவோரின் எண்ணிக்கை கொவிட்-19 காலத்துக்கு முந்தைய காலத்தில் இருந்த நிலையை அடையும் என்று வல்லுநர்கள் கூறுகின்றனர்.\n\nடாக்சி, தனியார் வாடகை கார் சேவைகளைப் பயன்படுத்தியோர் புள்ளி விவரங்களையும் நிலப் போக்குவரத்து ஆணையம் வெள்ளிக்கிழமையன்று (ஜனவரி 31) வெளியிட்டது.\n\nதனியார் வாடகை கார் சேவைகளை தினமும் பயன்படுத்தியோரின் எண்ணிக்கை முதன்முறையாக, கொவிட்-19 கொள்ளைநோய்ப் பரவல் காலத்துக்கு முன்பு பதிவானதைத் தாண்டியது. சென்ற ஆண்டு, தினமும் சராசரியாக 431,000 தனியார் வாடகைக் கார் பயணங்கள் மேற்கொள்ளப்பட்டன. இந்த எண்ணிக்கை, 2019ல் பதிவான 419,000ஐவிட அதிகமாகும்.\n\nஅதேநேரம், டாக்சி சேவைகளைப் பயன்படுத்தியோரின் எண்ணிக்கை, கொள்ளைநோய்ப் பரவல் காலத்துக்குப் பிறகு தொடர்ந்து குறைந்து வருகிறது.\n\nசென்ற ஆண்டு தினமும் சராசரியாக 187,000 டாக்சி பயணங்கள் மேற்கொள்ளப்பட்டன. இது, 2019ஆம் ஆண்டு பதிவானதில் பாதிக்கு சற்று அதிகமாகும்.\n\nஒட்டுமொத்தமாக சென்ற ஆண்டு தினமும் சராசரியாக 618,000  தனியார் வாடகை கார், டாக்சி பயணங்கள் மேற்கொள்ளப்பட்டன. 2019ல் இந்த எண்ணிக்கை 772,000ஆகப் பதிவானது.\n\nஇதற்கிடையே, சென்ற ஆண்டிறுதியில் சிங்கப்பூரில் 13,117 டாக்சிகள் செயல்பட்டதாகத் தெரிவிக்கப்பட்டுள்ளது. இது, 2014ல் செயல்பட்ட 18,542ஐவிட 29.3 விழுக்காடு குறைவாகும்.\n\nகுறிப்புச் சொற்கள்\n\nசிங்கப்பூர்\n\nஎம்ஆர்டி\n\nரயில்\n\nபேருந்து\n\nஎல்ஆர்டி\n\nபொதுப் போக்குவரத்து\n\nடாக்சி\n\nதனியார் வாடகை கார்\n\nஇலகு ரயில்\n\nதொடர்புடைய செய்திகள்\n\nரயில் சேவைத் தடங்கல்கள் ஒன்றோடு ஒன்று தொடர்பில்லாதவை: எஸ்எம்ஆர்டி\n\n04 Jan 2025\n\n-\n\n8:30 PM\n\nவடகிழக்கு பயணிகள் ஜனவரி 2 முதல் அதிக சலுகைகள் பெறுவர்\n\n20 Dec 2024\n\n-\n\n5:18 PM\n\nஹியூம் எம்ஆர்டி நிலையம் பிப்ரவரி 28ல் திறப்பு\n\n24 Jan 2025\n\n-\n\n10:43 AM\n\nசமிக்ஞை பழுதுநீக்கும் பணிக்குப் பிறகு வழக்கநிலைக்குத் திரும்பிய வட்ட ரயில் பாதை\n\n23 Dec 2024\n\n-\n\n5:49 PM\n\nஇயூ டீ வில்லேஜுக்கு அருகே புதிய ரயில் நிலையம்\n\n06 Jan 2025\n\n-\n\n5:16 PM\n\nபுதிய பேருந்து நிலையம்: புவாங்கோக் குடியிருப்பாளர்களுக்குக் கூடுதல் வசதி\n\n11 Jan 2025\n\n-\n\n8:37 PM", "images": [{"image_url": "https://cassette.sphdigital.com.sg/image/tamilmurasu/6a58f7de34336c77c0b074076963df63926d826604d411e148701bbd8cece4ce?w=825", "alt_text": "5cffe1cf-a032-42de-97b1-c93d196739c2", "caption": "சென்ற ஆண்டு தினமும் சராசரியாக 3.41 மில்லியன் பயணங்கள் எம்ஆர்டியில் மேற்கொள்ளப்பட்டன. - கோப்புப் படம்: சாவ்பாவ்"}, {"image_url": "https://cassette.sphdigital.com.sg/image/tamilmurasu/c50c3ff8b3b35656c1ee2802c2680e74a90d17eba36ef23a5968e0e2b41e29ca?w=235", "alt_text": "பயணிகள் தங்களது பயணத்தை 10 முதல் 15 நிமிடங்கள் வரை முன்கூட்டியே திட்டமிடுமாறு கேட்டுக்கொள்ளப்பட்டதாக எஸ்எம்ஆர்டி கூறியுள்ளது.", "caption": null}, {"image_url": "https://cassette.sphdigital.com.sg/image/tamilmurasu/1e2014067e6eef1972d12b4b1dc3853e6ebbd7cfbeb1dd08a3bb67db1f742177?w=235", "alt_text": "காலைநேர நெரிசலின்போது எம்ஆர்டி கட்டமைப்பின் பரபரப்பான பகுதிகள் தவிர்க்கப்படுவதை இத்திட்டம் நோக்கமாகக் கொண்டுள்ளது.", "caption": null}, {"image_url": "https://cassette.sphdigital.com.sg/image/tamilmurasu/a8e773c27e61e06266a6c3c697b28db5fd691e2e43f74a019c9be9e34868882e?w=235", "alt_text": "டௌன்டவுன் பாதையில் அமைந்துள்ள ஹியூம் ரயில் நிலையம்.", "caption": null}, {"image_url": "https://cassette.sphdigital.com.sg/image/tamilmurasu/288c7df6129d1b49a8d791f460e0c3b4e8e17ce1ecf6f245f29d0c5201336c0f?w=235", "alt_text": "பூமலை எம்ஆர்டி நிலையத்துக்கும் பாய லேபார் எம்ஆர்டி நிலையத்துக்கும் இடையிலான பயண நேரத்தில் கூடுதலாக 15 நிமிடங்களைச் சேர்த்துக்கொள்ள வேண்டும் என்று டிசம்பர் 23ஆம் தேதி பிற்பகல் 12.46 மணிக்கு எஸ்எம்ஆர்டி நிறுவனம் எக்ஸ் தளத்தில் பதிவிட்டது.", "caption": null}, {"image_url": "https://cassette.sphdigital.com.sg/image/tamilmurasu/ee38535796b2191c0baac463a2133a3ee802b80932537e2086a88b0d4489fed2?w=235", "alt_text": "விரிவாக்கம் செய்யப்படவுள்ள டெளன்டவுன் ரயில் பாதையில் அமையவிருக்கும் முதல் நிலையத்தைச் சித்திரிக்கும் ஓவியம்.", "caption": null}, {"image_url": "https://cassette.sphdigital.com.sg/image/tamilmurasu/fb023ad08c14a9998ff2ca07d13a27b1b1d4692ada37637dce6495dba0cd487a?w=235", "alt_text": "தற்போது புவாங்கோக் பேருந்து நிலையத்திலிருந்து பேருந்து எண்கள் 110, 114, 156 ஆகியவை சேவை வழங்குகின்றன.", "caption": null}]}
{"article_url": "https://tamilmurasu.com.sg/singapore/warmer-drier-days-expected-february-says-weatherman", "site_title": "பிப்ரவரியில் மழை குறையும்; வெப்பமான நாள்களை எதிர்பார்க்கலாம்", "publish_date": "2025-01-31", "content": "பிப்ரவரியில் மழை குறையும்; வெப்பமான நாள்களை எதிர்பார்க்கலாம்\n\n31 Jan 2025 - 7:48 pm\n\n1\n\nmins read\n\nஜனவரி மாத இறுதியில் 31 டிகிரி செல்சியசுக்கு கீழே இருந்த அன்றாட அதிகபட்ச வெப்பநிலை, பிப்ரவரி மாதத்தில் 33 டிகிரி செல்சியசுக்கும் 34 டிகிரி செல்சியசுக்கும் இடையில் உயரும் என்று சிங்கப்பூர் வானிலை ஆய்வு மையம் முன்னுரைத்துள்ளது. -\n\nகோப்புப் படம்: ஸ்ட்ரெய்ட்ஸ் டைம்ஸ்\n\nAI\n\nSUMMARISE IN ENGLISH\n\nWarmer, drier days expected in February, says weatherman\n\nIn early February, Singapore can expect reduced rainfall and warmer temperatures (33-34 deg C). Moderate temperatures and occasional windfalls are possible, while thunderstorms are anticipated in the afternoons on some days. Despite a cool and rainy January, rainfall in the latter half of the month was average. The prevailing North-East Monsoon conditions are expected to continue in the first half of February.\n\nGenerated by AI\n\nபிப்ரவரி மாதத்தின் முதல் இரண்டு வாரங்களில் மழை குறையும் என்று எதிர்பார்க்கப்படுகிறது.\n\nஜனவரி மாத இறுதியில் 31 டிகிரி செல்சியசுக்கு கீழே இருந்த அன்றாட அதிகபட்ச வெப்பநிலை,  பிப்ரவரி மாதத்தில் 33 டிகிரி செல்சியசுக்கும் 34 டிகிரி செல்சியசுக்கும் இடையில் உயரும் என்று சிங்கப்பூர் வானிலை ஆய்வு மையம் வெள்ளிக்கிழமை (ஜனவரி 31) வெளியிட்ட அறிக்கையில் தெரிவித்துள்ளது.\n\nசில நாட்களில் மிதமான வெப்பநிலை காணப்படுவதுடன் எப்போதாவது காற்றடிக்கும்.\n\nபிப்ரவரி முற்பகுதியில் மழை நாட்கள் குறைவாக இருக்கும். சில நாட்களில் பிற்பகலில் இடியுடன் கூடிய மழை எதிர்பார்க்கப்படுகிறது. எனினும் அவை சிறிது நேர மழையாகவே இருக்கும்.\n\nஜனவரி 17 முதல் ஜனவரி 19 வரை அடைமழையுடன் ஜனவரி மாதம் பொதுவாக குளிர்ச்சியான காலமாக இருந்தபோதிலும், மாதத்தின் பிற்பகுதியில் சராசரிக்கும் குறைவான மழையே பதிவு செய்யப்பட்டுள்ளது.\n\nசெம்பவாங் வட்டாரத்தில், சராசரியைக் காட்டிலும் கிட்டத்தட்ட 84 விழுக்காடு மழை குறைந்தது.\n\nதற்போதுள்ள வடகிழக்கு பருவக்காற்று நிலைமை பிப்ரவரி முதல் பாதியில் தொடரக்கூடும் என்று முன்னுரைக்கப்பட்டுள்ளது.\n\nகுறிப்புச் சொற்கள்\n\nபருவநிலை\n\nமழை\n\nபிப்ரவரி\n\nசிங்கப்பூர்\n\nவெப்பம்\n\nதொடர்புடைய செய்திகள்\n\nஜனவரி 17 முதல் 19 வரை பருவமழை தீவிரம் குறைந்ததாக இருக்கும்: வானிலை மையம்\n\n17 Jan 2025\n\n-\n\n8:54 PM\n\nஜனவரியில் தெக்கோங் தீவில் உச்சம் தொட்ட மழைப்பொழிவு\n\n14 Jan 2025\n\n-\n\n6:31 PM\n\nதொடர் மழை காரணமாக சிங்கப்பூர் சாலைகளில் கிட்டத்தட்ட 100 குழிகள்\n\n15 Jan 2025\n\n-\n\n5:29 PM\n\nபருவமழை அதிகரிப்பு; ஜனவரி 10 முதல் 13 வரை திடீர் வெள்ளம் ஏற்படலாம்\n\n09 Jan 2025\n\n-\n\n3:43 PM\n\nஇடைவிடா மழையால் சாங்கி, சிலேத்தாரிலிருந்து திருப்பிவிடப்பட்ட விமானங்கள்\n\n13 Jan 2025\n\n-\n\n12:48 PM\n\nஜனவரி 17 முதல் 19 வரை மீண்டும் இடைவிடா கனமழை\n\n16 Jan 2025\n\n-\n\n3:56 PM\n\nசிங்கப்பூர் வெப்பநிலை 21.6 டிகிரிக்கு சரிவு\n\n11 Jan 2025\n\n-\n\n9:39 AM\n\n2024ஆம் ஆண்டு சிங்கப்பூருக்குவெப்பமான ஆண்டு\n\n10 Jan 2025\n\n-\n\n12:46 PM\n\nமேகமூட்டத்திலும் செவ்வாய் கிரகத்தைக் கண்டுகளித்த மக்கள்\n\n17 Jan 2025\n\n-\n\n9:11 PM", "images": [{"image_url": "https://cassette.sphdigital.com.sg/image/tamilmurasu/521c39db98289aca6a7189f938b1e4c5d9b4cbb4189ab7f481a0516732fb4c81?w=825", "alt_text": "fd4824f3-ff4a-4985-b7aa-21c779f3405b", "caption": "ஜனவரி மாத இறுதியில் 31 டிகிரி செல்சியசுக்கு கீழே இருந்த அன்றாட அதிகபட்ச வெப்பநிலை, பிப்ரவரி மாதத்தில் 33 டிகிரி செல்சியசுக்கும் 34 டிகிரி செல்சியசுக்கும் இடையில் உயரும் என்று சிங்கப்பூர் வானிலை ஆய்வு மையம் முன்னுரைத்துள்ளது. - கோப்புப் படம்: ஸ்ட்ரெய்ட்ஸ் டைம்ஸ்"}, {"image_url": "https://cassette.sphdigital.com.sg/image/tamilmurasu/5dc5e5ac67c2de9afd8361e19b6c849c9ee741021aa33ce9bc0ac02fbb16b9b0?w=235", "alt_text": "ஈஸ்ட் கோஸ்ட் பூங்காவில் வெள்ளிக்கிழமை (ஜனவரி 17) கடல்நீர் மட்டம் ஏற்றமாக இருந்தபோது, மிதவையின் ஒரு பகுதி நீரில் மூழ்கியது.", "caption": null}, {"image_url": "https://cassette.sphdigital.com.sg/image/tamilmurasu/ab73e7d41d44fa0a3b6ad18726f632d1be23a8185eba0a1fac05fa25d4fdce8d?w=235", "alt_text": "ஜனவரி 12ஆம் தேதி கேலாங் ரோட்டில் மழையில் நனையாமல் செல்ல முயற்சி செய்த தம்பதி.", "caption": null}, {"image_url": "https://cassette.sphdigital.com.sg/image/tamilmurasu/f735ee97238256333d78849ff865e6a33d01fbe9dc4a23e27e5819f8ea926c84?w=235", "alt_text": "தானா மேரா கடற்கரை சாலையில் காணப்பட்ட பல்வேறு குழிகள் ஜனவரி 12ஆம் தேதி சரிசெய்யப்பட்டதாக நிலப் போக்குவரத்து ஆணையம் கூறியது.", "caption": null}, {"image_url": "https://cassette.sphdigital.com.sg/image/tamilmurasu/ac7319ddc8320fc7762831bb16213b61af4eeb2b32fbe5e2b2e6c355c2cfd590?w=235", "alt_text": "டன்னன் சாலை, கிங் ஆல்பர்ட் பார்க் அருகில் இருக்கும் புக்கிட் தீமா சாலை உள்ளிட்ட பல இடங்களில் கடந்த ஆண்டு டிசம்பர் 29ஆம் தேதி திடீர் வெள்ளம் ஏற்பட்டது.", "caption": null}, {"image_url": "https://cassette.sphdigital.com.sg/image/tamilmurasu/4816fe70a7510ce238bbba3f7edc9f06380c4eac65f7354219e1da8dde1030b5?w=235", "alt_text": "சாங்கி விமான நிலையத்தில் தரையிறங்க இருந்த 12 விமானங்களும் சிலேத்தார் விமான நிலையத்தில் தரையிறங்க இருந்த ஆறு விமானங்களும் வேறு விமான நிலையங்களுக்குத் திருப்பிவிடப்பட்டதாக சாங்கி விமான நிலையக் குழுமம் கூறியது.", "caption": null}, {"image_url": "https://cassette.sphdigital.com.sg/image/tamilmurasu/e25e3ad34dd417f65931da7c482ace39fea689ac507017d2100f62257185c736?w=235", "alt_text": "இரண்டாவது பருவமழை எழுச்சி மீண்டும் வாரயிறுதித் திட்டங்களுக்கு இடையூறாக அமையக்கூடும். ", "caption": null}, {"image_url": "https://cassette.sphdigital.com.sg/image/tamilmurasu/6e06ad0f2fb47352b0e69550969ad97a0262e55fd644e9389bcf8d91b02a0aa2?w=235", "alt_text": "வெள்ளிக்கிழமையன்று (ஜனவரி 10) கரையோரப் பூந்தோட்டத்தில் குடைகளுடன் காணப்பட்ட வருகையாளர்கள்.", "caption": null}, {"image_url": "https://cassette.sphdigital.com.sg/image/tamilmurasu/e2f359a9587c0fb9ca148a553a0181928de47ca7c61761a837b3d4dd5a2128eb?w=235", "alt_text": "2024ஆம் ஆண்டு சிங்கப்பூருக்கு சுட்டெரிக்கும் ஆண்டாக இருந்துள்ளது.", "caption": null}, {"image_url": "https://cassette.sphdigital.com.sg/image/tamilmurasu/d4458bfbe25d1d0f63728efee903d25b9e3c0c37582f3436387527a0cff67e8e?w=235", "alt_text": "வியாழக்கிழமை (ஜனவரி 16) இரவு செவ்வாய் கிரகம் வானில் தென்பட்டது.", "caption": null}]}
{"article_url": "https://tamilmurasu.com.sg/singapore/singapores-manufacturing-sector-shows-positive-outlook-2025-survey", "site_title": "நம்பிக்கையுடன் உற்பத்தித் துறை: ஆய்வு", "publish_date": "2025-01-31", "content": "நம்பிக்கையுடன் உற்பத்தித் துறை: ஆய்வு\n\n31 Jan 2025 - 7:10 pm\n\n2\n\nmins read\n\n25 விழுக்காடு மின்னணுவியல் நிறுவனங்கள், ஜூன் 2025 வரையிலான ஆறு மாதங்களுக்கு சிறந்த வணிகச் சூழல் இருக்கும் என்று கணித்துள்ளன.  -\n\nகோப்புப் படம்: ஸ்ட்ரெய்ட்ஸ் டைம்ஸ்\n\nAI\n\nSUMMARISE IN ENGLISH\n\nSingapore's manufacturing sector shows positive outlook for 2025: survey\n\nDespite geopolitical uncertainties, Singapore's manufacturing sector remains optimistic, with 21% of manufacturers expecting business improvement in the first half of 2025. Electronics firms are particularly optimistic, with 25% forecasting a better business environment driven by demand for semiconductors. Additionally, 17% of all companies in Singapore are optimistic about their business situation, while 10% expect a decline.\n\nGenerated by AI\n\nபுவிசார் அரசியல், உலகப் பொருளியல் ஆகியவற்றில் தொடர்ந்து நிச்சயமற்ற தன்மைகள் இருந்தபோதிலும், சிங்கப்பூர் உற்பத்தித் துறையில் நம்பிக்கை நிலவுவதாக சிங்கப்பூர் பொருளியல் வளர்ச்சிக் கழகம் வெள்ளிக்கிழமை வெளியிட்ட  கருத்துக்கணிப்பு சுட்டியது.\n\n2025ஆம் ஆண்டின் முதல் பாதியில் உற்பத்தியாளர்களில் 21 விழுக்காட்டினர் வியாபார நிலைமைகள் மேம்படும் என்று எதிர்பார்ப்பதாகவும், 5 விழுக்காட்டினர் வாய்ப்புகள் மந்தமாக இருக்கும் என்றும் கணிப்பு வெளிப்படுத்தியது. இதன்படி, 2024ஆம் ஆண்டின் நான்காவது காலாண்டுடன் ஒப்பிட, ஜனவரி முதல் ஜூன் வரையிலான காலத்தில் வணிக வாய்ப்புக் குறித்து 16 விழுக்காடு நிறுவனங்கள் நம்பிக்கையுடன் உள்ளன என்று அது கூறியது.\n\nபல்வேறு தொழில்துறைகளில், மின்னணுக் குழுமம் மிகவும் நம்பிக்கைக்குரியதாக உள்ளது. 25 விழுக்காடு மின்னணுவியல் நிறுவனங்கள், ஜூன் 2025 வரையிலான ஆறு மாதங்களுக்கு சிறந்த வணிகச் சூழல் இருக்கும் என்று கணித்துள்ளன.\n\n“இந்த நம்பிக்கை பெரும்பாலும் குறைக்கடத்தி பிரிவினால் உண்டாக்கப்படுகிறது.  அமெரிக்க வர்த்தகக் கொள்கையைச் சார்ந்து, நிச்சயமற்ற தன்மைகள் இருந்தபோதிலும், செயற்கை நுண்ணறிவு பயன்பாடுகளில் வலுவான வளர்ச்சி சில்லு தேவையை தொடர்ந்து தக்கவைத்திருக்கும்,” என்று ஆய்வு கூறியது.\n\nசேவைத் துறையின் வணிக எதிர்பார்ப்புகளையும் சிங்கப்பூர் புள்ளி விவரத் துறை வெள்ளிக்கிழமை (ஜனவரி 31) வெளியிட்டது. 2025ஆம் ஆண்டின் முதல் பாதியில் 17 விழுக்காடு நிறுவனங்கள் வணிக நிலைமை குறித்து நம்பிக்கையுடன் இருப்பதாகவும் 10 விழுக்காடு நிறுவனங்கள் சரிவை எதிர்நோக்குவதாகவும் அது தெரிவித்தது.\n\nகுறிப்புச் சொற்கள்\n\nசிங்கப்பூர்\n\nஉற்பத்தி\n\nகருத்துக்கணிப்பு\n\nஆய்வு\n\nவளர்ச்சி\n\nநம்பிக்கை\n\nதொடர்புடைய செய்திகள்\n\n2025ஆம் ஆண்டு முதல் வளர்ச்சிக்கு ஆயத்தமாகும் சாங்கி விமான நிலையம்\n\n27 Jan 2025\n\n-\n\n5:00 AM\n\nபுத்தாக்க வளர்ச்சிக்கு சிங்கப்பூர்-ஜெர்மனி ஆழமான உறவு அவசியம்: ஹெங்\n\n28 Jan 2025\n\n-\n\n4:29 PM\n\nபிளவுபட்ட உலகில் சிங்கப்பூரின் ஒற்றுமை விலைமதிப்பற்ற சொத்து: பிரதமர் வோங்\n\n28 Jan 2025\n\n-\n\n5:30 AM\n\n2025ல் நிறுவனங்கள் துடிப்புடன், மீள்திறனுடன் விளங்க வேண்டும்: கான் கிம் யோங்\n\n30 Jan 2025\n\n-\n\n11:18 AM", "images": [{"image_url": "https://cassette.sphdigital.com.sg/image/tamilmurasu/637791a9077400fe82d15df782cf4080115c0d880bc7eba23bb1e97b6d48b9ec?w=825", "alt_text": "48441f7c-4267-4a34-a958-af5b4dcef1fc", "caption": "25 விழுக்காடு மின்னணுவியல் நிறுவனங்கள், ஜூன் 2025 வரையிலான ஆறு மாதங்களுக்கு சிறந்த வணிகச் சூழல் இருக்கும் என்று கணித்துள்ளன.  - கோப்புப் படம்: ஸ்ட்ரெய்ட்ஸ் டைம்ஸ்"}, {"image_url": "https://cassette.sphdigital.com.sg/image/tamilmurasu/50f7289e89add60dfd869d5a5279ee5ba31caccb29b5d711ac49c0c3c9089910?w=235", "alt_text": "இவ்வாண்டு ஜனவரி மாத நிலவரப்படி சிங்கப்பூருக்கும் 163 நகரங்களுக்கும் இடையே வாரந்தோறும் 100 விமான நிறுவனங்கள் 7,400க்கும் மேற்பட்ட விமானப் பயணங்களை சாங்கியில் இயக்கி வருகின்றன.", "caption": null}, {"image_url": "https://cassette.sphdigital.com.sg/image/tamilmurasu/524c4c5b0a8815e91e5db09fd17eb401d4da748717c6fd5d43c00f62d7cbcce6?w=235", "alt_text": "ஜெர்மனியின் பெர்லின் நகரில் திங்கட்கிழமை நடைபெற்ற பொருளியல் உச்சநிலைக் கூட்டத்தில் துணைப் பிரதமர் ஹெங் சுவீ கியட் உரையாற்றினார்.", "caption": null}, {"image_url": "https://cassette.sphdigital.com.sg/image/tamilmurasu/01ae9760872caf4d28f41a17240fd2a978e5ec480792acbb32bffb74ecaaf096?w=235", "alt_text": "சீனப் புத்தாண்டுச் செய்தியை வெளியிட்ட பிரதமர் வோங்.", "caption": null}, {"image_url": "https://cassette.sphdigital.com.sg/image/tamilmurasu/39ebdb7ba961312808520b9d9d93ccfc289776f30179960022c90842c4aa9ca9?w=235", "alt_text": "மொத்த உள்நாட்டு உற்பத்தி வளர்ச்சி 1லிருந்து 3 விழுக்காடு வரை இருக்கக்கூடும் என்று துணைப் பிரதமர் கான் கிம் யோங் கூறினார். ", "caption": null}]}
{"article_url": "https://tamilmurasu.com.sg/world/hamas-released-bonded-thailand-and-parents-who-shed-tears", "site_title": "பிணைக்கைதியாக இருந்த தாய்லாந்து நாட்டவர் ஐவரை விடுவித்த ஹமாஸ்; ஆனந்தக் கண்ணீரில்பெற்றோர்", "publish_date": "2025-01-31", "content": "பிணைக்கைதியாக இருந்த தாய்லாந்து நாட்டவர் ஐவரை விடுவித்த ஹமாஸ்; ஆனந்தக் கண்ணீரில்பெற்றோர்\n\n31 Jan 2025 - 7:14 pm\n\n1\n\nmins read\n\nதன் மகன் விடுவிக்கப்பட்ட புகைப்படத்தை உறவினர்களிடம் பகிர்ந்த வாட்சராவின் தாய் (இடது). -\n\nபடம்: ஏஎஃப்பி\n\n1\n\nof\n\n2\n\nதன் மகனை ஹமாஸ் விடுவித்த செய்தியைத் தன் உறவினருடன் கண்ணீர் மல்க பகிர்ந்த வாட்சராவின் தாய்.  -\n\nபடம்: ராய்ட்டர்ஸ்\n\n1\n\nof\n\n2\n\nதன் மகன் விடுவிக்கப்பட்ட புகைப்படத்தை உறவினர்களிடம் பகிர்ந்த வாட்சராவின் தாய் (இடது). -\n\nபடம்: ஏஎஃப்பி\n\n1\n\nof\n\n2\n\nதன் மகனை ஹமாஸ் விடுவித்த செய்தியைத் தன் உறவினருடன் கண்ணீர் மல்க பகிர்ந்த வாட்சராவின் தாய்.  -\n\nபடம்: ராய்ட்டர்ஸ்\n\n1\n\nof\n\n2\n\nதன் மகன் விடுவிக்கப்பட்ட புகைப்படத்தை உறவினர்களிடம் பகிர்ந்த வாட்சராவின் தாய் (இடது). -\n\nபடம்: ஏஎஃப்பி\n\n1\n\nof\n\n2\n\nAI\n\nSUMMARISE IN ENGLISH\n\nHamas released the Bonded Thailand, and the parents who shed tears\n\nOn January 30, Hamas released five hostages, including three Thai nationals: Watchara Sree, Uan Lamnav, and Surasak Lamnav. Watchara's family expressed relief and joy, with his mother stating she would no longer allow him to work abroad. Surasak's parents also eagerly anticipated his return and planned an emotional airport reunion.\n\nGenerated by AI\n\nபேங்காக்:\n\nஹமாஸ் அமைப்பினர் தடுத்துவைத்த பிணைக்கைதிகளைக் கட்டங்களாக விடுவித்து வருகின்றனர். தற்காலிகப் போர் நிறுத்த ஒப்பந்தத்திற்கு இஸ்ரேல் ஒப்புதல் அளித்ததையடுத்து ஒப்பந்தத்தில் உள்ள நிபந்தனைகளை ஹமாஸ் நிறைவேற்றி வருகிறது.\n\nஜனவரி 30ஆம் தேதி, ஐவர் அடங்கிய பிணைக்கைதி குழு ஒன்றை ஹமாஸ் விடுவித்தது. அவர்கள் ஐவரும் தாய்லாந்து நாட்டைச் சேர்ந்தவர்கள். வாட்சரா ஸ்ரீ-உவான், சுராசக் லாம்னாவ் ஆகியோர் விடுவிக்கப்பட்ட குழுவில் அடங்குவர்.\n\nதன் மகன் விடுவிக்கப்பட்டதை அறிந்து வாட்சராவின் பெற்றோர் மகிழ்ச்சியும் மனநிம்மதியும் அடைந்தனர். மீண்டும் தன் மகனை வெளிநாட்டுக்கு வேலை நிமித்தமாக அனுப்பமாட்டேன் என வாட்சராவின் தாய் கண்ணீர் மல்க கூறியதாக ‘தி நேஷன்’ தெரிவித்தது.\n\nமேலும், தன் மகன் விடுவிக்கப்பட்ட செய்தியை தன் பேத்தி ஜனவரி 29ஆம் தேதி தெரிவித்ததாகவும் அவர் சொன்னார்.\n\nதன் மகன் விடுவிக்கப்படுவதை எண்ணி எல்லையில்லா ஆனந்தம் அடைந்ததாக விடுவிக்கப்பட்ட மற்றொரு தாய்லாந்து நாட்டவரான சுராசக்கின் பெற்றோர் கூறினர். அவருடைய தாய் சுராசக்கை விமான நிலையத்தில் சந்திக்க வேண்டுமெனவும் அவரைக் கட்டியணைத்து முத்தமிட்டு வரவேற்க வேண்டும் எனத் தான் எண்ணியிருப்பதாகக் கூறினார்.\n\nகுறிப்புச் சொற்கள்\n\nதாய்லாந்து\n\nஹமாஸ்\n\nபிணைக்கைதி\n\nவிடுவிப்பு\n\nதொடர்புடைய செய்திகள்\n\n235 பிணைக் கைதிகள் விடுவிப்பு\n\n10 Aug 2017\n\n-\n\n6:00 AM", "images": [{"image_url": "https://cassette.sphdigital.com.sg/image/tamilmurasu/11bc559402e746c3c7b8dd2240cec177134a5ea714bbc3706aeb53eae634b535?w=825", "alt_text": "11a316fd-79c0-476b-abaf-7b82fef8280a", "caption": "தன் மகன் விடுவிக்கப்பட்ட புகைப்படத்தை உறவினர்களிடம் பகிர்ந்த வாட்சராவின் தாய் (இடது). - படம்: ஏஎஃப்பி 1 of 2"}, {"image_url": "https://cassette.sphdigital.com.sg/image/tamilmurasu/4c6da5b3ad5c1053d596584ea711787a2b3ea3887a1a6ab12030979db1c186bf?w=825", "alt_text": "206af008-156e-4090-918b-9894a7231487", "caption": "தன் மகனை ஹமாஸ் விடுவித்த செய்தியைத் தன் உறவினருடன் கண்ணீர் மல்க பகிர்ந்த வாட்சராவின் தாய்.  - படம்: ராய்ட்டர்ஸ் 1 of 2"}, {"image_url": "https://tamilmurasu.com.sg/web2-assets/tm_default_image-TFStbgXe.webp?w=235", "alt_text": null, "caption": null}]}
{"article_url": "https://tamilmurasu.com.sg/world/indonesian-ministry-enforced-four-day-work-week", "site_title": "நான்கு நாள் வேலை வாரம்; அமல்படுத்திய இந்தோனீசிய அமைச்சு", "publish_date": "2025-01-31", "content": "நான்கு நாள் வேலை வாரம்; அமல்படுத்திய இந்தோனீசிய அமைச்சு\n\n31 Jan 2025 - 7:07 pm\n\n1\n\nmins read\n\n40 மணிநேர வேலை நேர வரம்பை ஊழியர்கள் பூர்த்தி செய்யாவிடில், அவர்கள் வழக்கத்தில் இருக்கும் ஐந்து நாள் வேலை அட்டவணையைத் தொடர வேண்டும். -\n\nபடம்: ஐஸ்டாக்\n\nAI\n\nSUMMARISE IN ENGLISH\n\nIndonesian Ministry enforced by four-day work week\n\nIndonesia's Government-Owned Business Ministry implemented a four-day work week (summarized work schedule) in June 2023. Employees can work four days per week to meet the 40-hour workweek requirement. They can apply for this twice a month. If the 40-hour limit is not met, employees will continue with a five-day work schedule. Currently, the pilot project is only available to ministry employees and has not been extended to companies under the ministry.\n\nGenerated by AI\n\nஜகார்த்தா:\n\nஇந்தோனீசியாவின் அரசாங்கத்துக்குச் சொந்தமான வணிகத்துறை அமைச்சு, அதன் ஊழியர்களின் நலனை மேம்படுத்த நான்கு நாள் வேலை வாரங்களைச் சோதித்துப் பார்க்கும் திட்டம் ஒன்றை கடந்த ஆண்டு ஜூன் மாதம் தொடங்கியது.\n\nஇத்திட்டத்திற்கு ஊழியர்களிடையே மிகுந்த வரவேற்பு கிடைத்ததையடுத்து, ஆர்வமுள்ள பணியாளர்களுக்கான நான்கு நாள் வேலை வாரத் திட்டத்தை அதிகாரபூர்வமாக அறிமுகப்படுத்தியுள்ளது.\n\nசுருக்கப்பட்ட வேலை அட்டவணை என அறியப்படும் இத்திட்டம், 40 மணி நேர வேலைத் தேவையைப் பூர்த்தி செய்யும் அமைச்சின் ஊழியர்களுக்கு வாரத்தில் நான்கு நாள்கள் வேலை செய்வதற்கான அனுமதியை அளிக்கிறது.\n\nமாதத்திற்கு இருமுறை இந்த நான்கு வேலை நாள் கொண்ட வாரத் திட்டத்திற்கு ஊழியர்கள் விண்ணப்பிக்கலாம்.\n\nஇத் திட்டம் எப்போது நடைமுறைக்கு வந்தது குறித்த விவரங்களை இந்தோனீசிய அமைச்சு வெளியிடவில்லை.\n\n40 மணிநேர வேலை நேர வரம்பை ஊழியர்கள் பூர்த்தி செய்யாவிடில், அவர்கள் வழக்கத்தில் இருக்கும் ஐந்து நாள் வேலை அட்டவணையைத் தொடர வேண்டும்.\n\nதற்போது, ​​இந்த முன்னோடித் திட்டம் இந்தோனீசியாவின் அரசாங்கத்துக்குச் சொந்தமான வணிகத்துறை அமைச்சு ஊழியர்களுக்கு மட்டும் நடைமுறைப்படுத்தப்பட்டது.\n\nகுறிப்புச் சொற்கள்\n\nஜகார்த்தா\n\nவேலை\n\nவரவேற்பு\n\nஊழியர்கள்\n\nதொடர்புடைய செய்திகள்\n\n'பணிப்பெண்களுக்கு குறிப்பிட்ட ஓய்வு நேரத்தை ஒதுக்குவது குடும்பங்களுக்கு சிரமத்தை ஏற்படுத்தும்'\n\n03 Mar 2022\n\n-\n\n5:30 AM", "images": [{"image_url": "https://cassette.sphdigital.com.sg/image/tamilmurasu/bec2fedcae356ff95e112a3a77906c1135e87843e53614bd915941779c993893?w=825", "alt_text": "c0001fa9-6e4e-4a47-87b3-d25b7bc0b8b9", "caption": "40 மணிநேர வேலை நேர வரம்பை ஊழியர்கள் பூர்த்தி செய்யாவிடில், அவர்கள் வழக்கத்தில் இருக்கும் ஐந்து நாள் வேலை அட்டவணையைத் தொடர வேண்டும். - படம்: ஐஸ்டாக்"}, {"image_url": "https://tamilmurasu.com.sg/web2-assets/tm_default_image-TFStbgXe.webp?w=235", "alt_text": "இல்லப் பணிப்பெண் களுக்கு மாதம் ஒரு முறை கட்டாய ஓய்வு நாள் வழங்கும் திட்டத்தை கடந்த ஜூலை மாதம் மனிதவள அமைச்சு அறிவித்தது. இந்தத் திட்டம் இவ்வாண்டு இறுதியில் அமலுக்கு வரலாம்.கோப்புப் படம்: ஸ்ட்ரெய்ட்ஸ் டைம்ஸ்", "caption": null}]}
{"article_url": "https://tamilmurasu.com.sg/cinema/ajith-vijay-phone-conversation-explained", "site_title": "அஜித்-விஜய் தொலைபேசி உரையாடல் குறித்து விளக்கம்", "publish_date": "2025-01-31", "content": "அஜித்-விஜய் தொலைபேசி உரையாடல் குறித்து விளக்கம்\n\n31 Jan 2025 - 7:00 pm\n\n1\n\nmins read\n\nஅஜித்தின் நெருங்கிய நண்பரான விஜய், அவரைப் பாராட்டவில்லை என வதந்திகளுக்கு முற்றுப்புள்ளி வைக்கப்பட்டுள்ளது. -\n\nபடம்: இணையம்\n\nAI\n\nSUMMARISE IN ENGLISH\n\nAjith - Vijay phone conversation explained\n\nActor Ajith Kumar has been awarded the Padma Bhushan for his contributions to the Tamil film industry. Despite competing in car races in Dubai, he is expected to return to acting full-time in October. Reports of Ajith's friend Vijay not congratulating him on his awards have been refuted, with Vijay's manager clarifying that Vijay extended his congratulations promptly.\n\nGenerated by AI\n\nஇந்தியாவின் 76வது குடியரசு தினத்தை முன்னிட்டு, அண்மையில் 2025க்கான பத்ம விருதுகள் அறிவிக்கப்பட்டிருந்தன. தமிழ்த் திரையுலகிற்கு முக்கியப் பங்காற்றியுள்ளதை அங்கீகரிக்கும் விதமாக, நடிகர் அஜித் குமாருக்கு பத்ம பூஷன் விருது அறிவிக்கப்பட்டது.\n\nதற்போது துபாயில் கார் பந்தயங்களில் அஜித் போட்டியிட்டு வருகிறார்.  ‘24எச் கார் ரேஸ்’ எனும் போட்டியில் மூன்றாம் இடத்தைப் பிடித்த அவரின் குழுவுக்குப் பரவலாக பாராட்டுகள் குவிந்துள்ளன. அக்டோபர் வரை கார் பந்தயங்களில் அஜித் கவனம் செலுத்துவார் என எதிர்பார்க்கப்படுகிறது. அதன் பிறகு, அவர் முழுமூச்சுடன் நடிப்புப் பணிக்குத் திரும்புவார்.\n\nஅஜித்துக்கு பத்ம பூஷன் விருது பற்றிய அறிவிப்பும் பந்தய வெற்றி பற்றிய செய்திகளும் பரவத் தொடங்கியதைத் தொடர்ந்து, திரைத்துறையையும் பல்வேறு வட்டாரங்களைச் சேர்ந்தவர்களும் அவருக்குப் பாராட்டுகளைத் தெரிவித்து வந்துள்ளனர்.\n\nஎனினும், அஜித்தின் நெருங்கிய நண்பரான நடிகர் விஜய், அவரைப் பாராட்டவில்லை என வதந்திகள் பரவின.\n\nஅவை குறித்து அஜித்தின் மேலாளர் சுரேஷ் சந்திராவிடம் கேட்கப்பட்டதற்குப் பதிலளித்த அவர், “இந்த வதந்திகள் முற்றிலும் அடிப்படை ஆதாரமற்றவை. கார் பந்தய வெற்றி குறித்து அஜித்துக்கு முதலில் வாழ்த்து தெரிவித்தவர்களில் விஜய்யும் ஒருவர். அதேபோல, பத்ம பூஷன் விருது அறிவிக்கப்பட்டபோது, விஜய் அவரை தொலைபேசியில் அழைத்துப் பாராட்டினார்.\n\n“இருவரும் உண்மையான, நெஞ்சார்ந்த நட்பைக் கொண்டுள்ளனர். எனவே, விஜய் வாழ்த்து கூறவில்லை என்ற வதந்தியில் உண்மை எதுவுமில்லை,” எனத் தெளிவுபடுத்தினார்.\n\nகுறிப்புச் சொற்கள்\n\nஅஜித்\n\nவிஜய்\n\nவிருது\n\nதமிழ்த் திரை\n\nதொடர்புடைய செய்திகள்\n\nதமிழகத்தைச் சேர்ந்த 10 பேர் உட்பட 139 பத்ம விருதுகளை அறிவித்தது இந்திய அரசு\n\n26 Jan 2025\n\n-\n\n6:52 PM\n\nகார் பந்தயத்தில் மூன்றாமிடம்: வாழ்த்து மழையில் அஜித்\n\n13 Jan 2025\n\n-\n\n7:38 PM\n\nநடிகர் அஜித்துக்கு பத்ம பூஷன் விருது அறிவிப்பு\n\n26 Jan 2025\n\n-\n\n12:31 AM", "images": [{"image_url": "https://cassette.sphdigital.com.sg/image/tamilmurasu/6c48c65c1aa7702d73d48b75cdf4b30c65e4109a39d57b169a0f52c5dd43511f?w=825", "alt_text": "8eeaf57c-d63c-4fb3-9e08-723d842dd940", "caption": "அஜித்தின் நெருங்கிய நண்பரான விஜய், அவரைப் பாராட்டவில்லை என வதந்திகளுக்கு முற்றுப்புள்ளி வைக்கப்பட்டுள்ளது. - படம்: இணையம்"}, {"image_url": "https://cassette.sphdigital.com.sg/image/tamilmurasu/8f612ca7f0ca561af38fff152c7036ceeb958a3bd41c405f1f558646b0cacc1c?w=235", "alt_text": "(இடமிருந்து வலம்) மேல்வரிசை - அஸ்வின், ஷோபனா, தாமோதரன், அஜித். கீழ்வரிசை - நல்லி குப்புசாமி, கண்ணப்ப சம்பந்தன், ஹட்சன் சந்திரமோகன், வேலு ஆசான்.", "caption": null}, {"image_url": "https://cassette.sphdigital.com.sg/image/tamilmurasu/0f4a355184a084655165fa53842b39de3bc50f62bb03782a02d59f79896b0e56?w=235", "alt_text": "துபாயில் நடந்த கார் பந்தயத்தில் வெற்றி பெற்ற அஜித்திற்கு நேரில் சென்று வாழ்த்து தெரிவித்த மாதவன்.", "caption": null}, {"image_url": "https://cassette.sphdigital.com.sg/image/tamilmurasu/c6bbb5990f09cd62b2b3df485f337c56c4712b2be770c35ad117a7402ad0cc38?w=235", "alt_text": "நடிகர் அஜித்.", "caption": null}]}
{"article_url": "https://tamilmurasu.com.sg/singapore/chinese-community-has-always-supported-national-interest-multiracial-singapore-sm-lee", "site_title": "தேசநலனுக்கு முன்னுரிமை தருகிறது சீன சமூகம்: மூத்த அமைச்சர் லீ", "publish_date": "2025-01-31", "content": "தேசநலனுக்கு முன்னுரிமை தருகிறது சீன சமூகம்: மூத்த அமைச்சர் லீ\n\n31 Jan 2025 - 6:53 pm\n\n2\n\nmins read\n\nசிங்கப்பூர் சீன கலாசார மையத்தில் நடைபெற்ற வசந்தகால வரவேற்பு நிகழ்ச்சியில் பங்கேற்ற மூத்த அமைச்சர் லீ சியன் லூங். -\n\nபடம்: ஸ்ட்ரெய்ட்ஸ் டைம்ஸ்\n\nAI\n\nSUMMARISE IN ENGLISH\n\nChinese community has always supported national interest, multiracial Singapore: SM Lee\n\nSenior Minister Lee Hsien Loong praised the Chinese community's role in Singapore's multiracial society. He emphasized their prioritization of national well-being and appreciation for other cultures. Singapore's Chinese culture has developed unique characteristics, showcasing local artists and cultural confidence. The Singapore Chinese Cultural Centre has promoted local Chinese culture through its permanent exhibition and bilingual programs. The Ministry of Education plans to incorporate local Chinese culture into school lessons.\n\nGenerated by AI\n\nசிங்கப்பூரின் ஆகப்பெரியதொரு சமூகமான சீன சமூகம் பல இன சிங்கப்பூரை உருவாக்குவதில் முக்கிய, முன்னணி பங்கை வகிப்பதாக மூத்த அமைச்சர் லீ சியன் லூங் தெரிவித்து உள்ளார்.\n\nமேலும், தேசநலனுக்கும் பரந்த நோக்கத்திற்கும் அந்தச் சமூகம் எப்போதும் முன்னுரிமை அளித்து வருகிறது என்றார் அவர்.\n\nபல இன தேசத்திற்குத் தேவையான அனைத்தையும் உள்ளடக்கிய கொள்கைகளை அந்தச் சமூகம் ஆதரித்து வந்துள்ளது என்று சிங்கப்பூர் சீன கலாசார மையத்தில் (SCCC) உரையாற்றியபோது திரு லீ குறிப்பிட்டார்.\n\nவசந்த காலத்தை வரவேற்கும் விதமாக அந்த மையமும் சிங்கப்பூர் சீன குலவழிச் சங்கக் கூட்டமைப்பும் (SFCCA) இணைந்து வெள்ளிக்கிழமை (ஜனவரி 31) ஏற்பாடு செய்திருந்த நிகழ்வில் 888 விருந்தினர்கள் அழைக்கப்பட்டு இருந்தனர்.\n\nஅவர்கள் மத்தியில் மாண்டரின் மொழியில் உரையாற்றிய மூத்த அமைச்சர், “சீன சமூகம் தனது சொந்த கலாசார பழக்கவழக்கங்களைக் கடைப்பிடிக்கும் அதேநேரம் இதர இனங்களையும் கலாசாரங்களையும் மதிக்கிறது.\n\n“மேலும், சிங்கப்பூரின் நீண்டகால நிலைத்தன்மைக்கும் அமைதிக்கும் அவ்வாறு செய்வது அவசியம் என்பதையும் சிங்கப்பூரர்களாக நாம் அனைவரும் சரிசமமாகக் கருதப்பட வேண்டும் என்பதையும் அவர்கள் புரிந்து வைத்துள்ளனர்,” என்றார்.\n\nமேலும் அவர் பேசுகையில், “சிங்கப்பூரின் சீன கலாசாரம் தனித்துவமிக்க உணர்வுகளையும் பண்புகளையும் வளர்த்துக்கொண்டு உள்ளது. பாரம்பரியத்தால் வளப்படுத்தப்பட்டு பல கலாசாரச் சூழலில் வளர்க்கப்பட்ட பண்புகள் அவை.\n\n“பல உள்ளூர் கலைஞர்கள் நமது நாட்டின் வலுவான அம்சங்களின் அடிப்படையில் வழங்கிய படைப்புகளுக்காகவும் நிகழ்ச்சிகளுக்காகவும் பாராட்டப்படுகிறார்கள். அது கலாசார நம்பிக்கையை சிங்கப்பூருக்கு அளித்து உள்ளது.\n\n“மேலும், தான் உருவான 2017ஆம் ஆண்டு முதல், சிங்கப்பூர் சீன கலாசார மையம் உள்ளூர் சீன கலாசாரத்தைப் பறைசாற்றி வளர்த்து வந்துள்ளது.\n\n“சிங்கப்பூரின் சீன கலாசாரத்தைப் பற்றிய நிரந்தரக் கண்காட்சி நிறுவப்பட்டதும் அதில் அடங்கும். அந்தக் கண்காட்சியை இதுவரை 300,000க்கும் மேற்பட்டோர் கண்டுகளித்துள்ளனர்.\n\n“அத்துடன், கடந்த ஆண்டு இருமொழி கலாசாரக்களஞ்சியத்தை இணையத்தில் தொடங்கியது. உள்ளூர் சீன கலாசாரத்தின் பண்புகளை அது விரிவாக விளக்குகிறது.\n\n“அந்தக் கலாசாரக் களஞ்சியத்தை கற்பித்தல் பாடங்களுடன் சேர்க்க கல்வி அமைச்சு திட்டமிட்டுள்ளது,” என்றார் திரு லீ.\n\nகுறிப்புச் சொற்கள்\n\nசீனர்\n\nகலாசாரம்\n\nலீ சியன் லூங்\n\nதொடர்புடைய செய்திகள்\n\n2025ல் நிறுவனங்கள் துடிப்புடன், மீள்திறனுடன் விளங்க வேண்டும்: கான் கிம் யோங்\n\n30 Jan 2025\n\n-\n\n11:18 AM", "images": [{"image_url": "https://cassette.sphdigital.com.sg/image/tamilmurasu/fd91cc3424941260573948af7fae7f722e115a55a9e780105076cd0fcb307b4b?w=825", "alt_text": "39f46efe-470a-4fe0-a3e5-24f8b6d355f1", "caption": "சிங்கப்பூர் சீன கலாசார மையத்தில் நடைபெற்ற வசந்தகால வரவேற்பு நிகழ்ச்சியில் பங்கேற்ற மூத்த அமைச்சர் லீ சியன் லூங். - படம்: ஸ்ட்ரெய்ட்ஸ் டைம்ஸ்"}, {"image_url": "https://cassette.sphdigital.com.sg/image/tamilmurasu/39ebdb7ba961312808520b9d9d93ccfc289776f30179960022c90842c4aa9ca9?w=235", "alt_text": "மொத்த உள்நாட்டு உற்பத்தி வளர்ச்சி 1லிருந்து 3 விழுக்காடு வரை இருக்கக்கூடும் என்று துணைப் பிரதமர் கான் கிம் யோங் கூறினார். ", "caption": null}]}
{"article_url": "https://tamilmurasu.com.sg/singapore/chinese-clan-associations-singapore-get-more-money-cultural-activities", "site_title": "சீன குலவழிச் சங்கங்களின் கலாசார நிகழ்ச்சிகளுக்குக் கூடுதல் நிதி", "publish_date": "2025-01-31", "content": "சீன குலவழிச் சங்கங்களின் கலாசார நிகழ்ச்சிகளுக்குக் கூடுதல் நிதி\n\n31 Jan 2025 - 6:22 pm\n\n1\n\nmins read\n\nSFCCA கூட்டமைப்பில் தற்போது 250 குலவழிச் சங்கங்கள் இடம்பெற்று உள்ளன. -\n\nகோப்புப் படம்: சாவ்பாவ்\n\nAI\n\nSUMMARISE IN ENGLISH\n\nChinese clan associations in Singapore to get more money for cultural activities\n\nChinese clan associations in Singapore will receive increased funding for cultural activities as part of the SFCCA's expansion of financial support. Clan associations collaborating with other organizations will receive priority funding, with individual events eligible for up to $5,000. The SFCCA Federation includes 250 associations, 20 of which are co-constituents representing community organizations beyond clan associations.\n\nGenerated by AI\n\nசிங்கப்பூரில் உள்ள சீன குலவழிச் சங்கங்கள் தங்களது பல்வேறு கலாசார நிகழ்ச்சிகளுக்குக் கூடுதல் நிதியைப் பெற உள்ளன.\n\nசீனக் கலாசாரத்தை வளர்ப்பதற்கான நிதி ஆதரவு விரிவாக்கப்படுவதன் ஒரு பகுதியாக அந்தக் கூடுதல் நிதி அவற்றுக்குக் கிடைக்கும்.\n\nஅதுபோன்ற அமைப்புகளின் ஒட்டுமொத்த அமைப்பான சிங்கப்பூர் சீனக் குலவழிச் சங்கங்களின் கூட்டமைப்பு (SFCCA), கலாசார நடவடிக்கை நிதி கேட்டு வரும் விண்ணப்பங்களுக்கு ஒதுக்கப்படும் அதிகபட்ச நிதியை $2,000லிருந்து $7,500 ஆக அதிகரித்து உள்ளது.\n\nபிற அமைப்புகளுடன் சேர்ந்து கலாசார நிகழ்ச்சிகளை நடத்தும் குலவழிச் சங்கங்கள் கூடுதல் நிதியைப் பெறுவதற்கான வாய்ப்புகள் அதிகம்.\n\nஅதேநேரம், குலவழிச் சங்கங்கள் தனியாக நடத்தும் நிகழ்ச்சிகளுக்கான அதிகபட்ச நிதி உதவி $2,000லிருந்து $5,000 ஆக அதிகரிக்கப்பட்டு உள்ளது.\n\nSFCCA கூட்டமைப்பில் தற்போது 250 சங்கங்கள் இடம்பெற்று உள்ளன. அவற்றில் 20 அமைப்புகள் இணை உறுப்பியமாக இடம்பெற்று உள்ளன. அதாவது, அந்த 20 அமைப்புகளும் குலவழிச் சங்கங்களாக அல்லாமல் கலை, கலாசாரக் குழுக்கள் போன்ற சீன சமூக அமைப்புகளாக உள்ளன.\n\nகுறிப்புச் சொற்கள்\n\nசீனம்\n\nகலாசாரம்\n\nநிதி\n\nதொடர்புடைய செய்திகள்\n\nபண்பாடும் பாரம்பரியமும் சங்கமிக்கும் ஒரு கொண்டாட்டம்\n\n29 Jan 2025\n\n-\n\n5:30 AM", "images": [{"image_url": "https://cassette.sphdigital.com.sg/image/tamilmurasu/044537f8ed24d9dcd74d12b6f1dfb482d89898b7aa48f1b7598022825168612d?w=825", "alt_text": "bd9e323e-2ff8-48f3-b9ff-ffdfa9e62aa7", "caption": "SFCCA கூட்டமைப்பில் தற்போது 250 குலவழிச் சங்கங்கள் இடம்பெற்று உள்ளன. - கோப்புப் படம்: சாவ்பாவ்"}, {"image_url": "https://cassette.sphdigital.com.sg/image/tamilmurasu/431f74c74d20ecb2571fa1a812e23e437804509da618e73d1e34d08b45cb3891?w=235", "alt_text": "திரு திமத்தி லோக், திருமதி குளோரியா சுஷ்மிதா ஃபிரான்சிஸ்.", "caption": null}]}
{"article_url": "https://tamilmurasu.com.sg/singapore/conditional-approval-sia-lufthansa-joint-venture-expansion", "site_title": "எஸ்ஐஏ - லுஃப்தான்சா கூட்டு நிறுவன விரிவாக்கத்திற்கு நிபந்தனையுடன் அனுமதி", "publish_date": "2025-01-31", "content": "எஸ்ஐஏ - லுஃப்தான்சா கூட்டு நிறுவன விரிவாக்கத்திற்கு நிபந்தனையுடன் அனுமதி\n\n31 Jan 2025 - 6:28 pm\n\n2\n\nmins read\n\nமேலும் பல நாடுகளுக்கு விமானச் சேவைகளை விரிவுபடுத்த சிங்கப்பூர் ஏர்லைன்ஸ் - லுஃப்தான்சா கூட்டு நிறுவனம் திட்டமிட்டுள்ளது. -\n\nபடம்: எஸ்ஐஏ\n\nAI\n\nSUMMARISE IN ENGLISH\n\nConditional approval for SIA-lufthansa joint venture expansion\n\nCompetition and Consumer Commission of Singapore (CCCS) has conditionally approved the expansion of the Singapore Airlines-Lufthansa Airlines joint venture, which will offer passenger air transport services to more countries. The expansion includes services from Scoot, Swiss International Airlines, and Austria Airlines. The joint venture will enhance services to countries like Vietnam and the Philippines, supporting Singapore's tourism industry. To ensure compliance, the airlines must carry a minimum number of Singapore passengers on specific routes and appoint an arbitrator to monitor adherence.\n\nGenerated by AI\n\nசிங்கப்பூர் ஏர்லைன்ஸ் - லுஃப்தான்சா விமான நிறுவனங்களின் கூட்டு நிறுவனத்தை விரிவாக்கம் செய்ய சிங்கப்பூர் போட்டித்தன்மை, பயனீட்டாளர் ஆணையம் நிபந்தனையுடன் அனுமதி வழங்கியுள்ளது.\n\nகடந்த 2016ஆம் ஆண்டு அந்தக் கூட்டு நிறுவனத்திற்கு ஆணையம் ஒப்புதல் அளித்திருந்தது.\n\nஇந்நிலையில், அந்தக் கூட்டு நிறுவனத்தின் மூலம் மேலும் பல நாடுகளுக்குப் பயணிகள் விமானப் போக்குவரத்துச் சேவையை வழங்கும் நோக்கில் விரிவாக்கத் திட்டத்தை அந்நிறுவனங்கள் முன்வைத்திருந்தன.\n\nஅதன்மூலம் எஸ்ஐஏ நிறுவனத்தின் மலிவுக் கட்டண விமான சேவை நிறுவனமான ஸ்கூட், லுஃப்தான்சா குழுமத்தின் சுவிஸ் இன்டர்நேஷனல் ஏர்லைன்ஸ், ஆஸ்திரியா ஏர்லைன்ஸ் ஆகியவற்றின் சேவைகளும் நீட்டிக்கப்படும்.\n\nபோர்ச்சுகல், ஐஸ்லாந்து, கிரீஸ், ஸ்பெயின், பிரிட்டன், வியட்னாம், பிலிப்பீன்ஸ் உள்ளிட்ட நாடுகளுக்குச் சேவைகளை வழங்க அந்தக் கூட்டு நிறுவனம் திட்டமிட்டுள்ளது.\n\nஇது, சிங்கப்பூரின் சுற்றுலாத் துறை, அதுசார்ந்த மற்ற துறைகளின் வளர்ச்சிக்கு உதவும் என்றும் போட்டித்தன்மைமிக்க கட்டணங்களுக்கு வழிவகுக்கும் என்றும் ஆணையம் தெரிவித்துள்ளது.\n\nஆகையால், நிபந்தனைகளின் அடிப்படையில் அந்தக் கூட்டு நிறுவனத்தின் விரிவாக்கத்திற்கு ஜனவரி 28ஆம் தேதி அனுமதி வழங்கியதாக அது கூறியுள்ளது.\n\nசிங்கப்பூர் - ஃபிராங்க்ஃபர்ட், சிங்கப்பூர் - ஸுரிக் வழித்தடங்களில் செல்லும் விமானங்களில் ஒவ்வோர் ஆண்டிலும் குறைந்தபட்ச அளவு சிங்கப்பூர் பயணிகளை ஏற்றிச் செல்வது, இரு வழித்தடங்களிலும் நிர்ணயிக்கப்பட்ட அளவில் இருக்கை எண்ணிக்கையைப் பேணுவது உள்ளிட்டவை அந்த நிபந்தனைகளில் அடங்கும்.\n\nமேலும், அக்கடப்பாடுகளுக்கு இணங்கிச் செயல்படுவதைக் கண்காணிக்க தன்னிச்சையான தணிக்கையாளரை நியமிக்க வேண்டும் என்றும் ஆணையத்திடம் ஆண்டறிக்கையைச் சமர்ப்பிக்க வேண்டும் என்றும் அவ்விரு விமானச் சேவை நிறுவனங்களும் அறிவுறுத்தப்பட்டுள்ளன.\n\nகுறிப்புச் சொற்கள்\n\nசிங்கப்பூர் ஏர்லைன்ஸ்\n\nலுஃப்தான்சா\n\nவிமானச் சேவை\n\nதொடர்புடைய செய்திகள்\n\nபல மில்லியன் பேர் பயணம்: சிங்கப்பூர் ஏர்லைன்ஸ், ஸ்கூட் சாதனை!\n\n16 Jan 2025\n\n-\n\n9:34 AM\n\nதலைசிறந்த விமான நிறுவனமாக ‘எஸ்ஐஏ’ தெரிவு\n\n30 Jan 2025\n\n-\n\n4:52 PM\n\nஆசிய பசிபிக்கில் சரியான நேரத்தில் புறப்படும் விமானங்களில் எஸ்ஐஏக்கு மூன்றாம் இடம்\n\n02 Jan 2025\n\n-\n\n6:15 PM", "images": [{"image_url": "https://cassette.sphdigital.com.sg/image/tamilmurasu/6060c256a3f145d58ed55b81d2a59be0bf233df2cde50089b7f4202029ee923b?w=825", "alt_text": "5345ad55-d5f5-42d2-ae7a-a90cc67289af", "caption": "மேலும் பல நாடுகளுக்கு விமானச் சேவைகளை விரிவுபடுத்த சிங்கப்பூர் ஏர்லைன்ஸ் - லுஃப்தான்சா கூட்டு நிறுவனம் திட்டமிட்டுள்ளது. - படம்: எஸ்ஐஏ"}, {"image_url": "https://cassette.sphdigital.com.sg/image/tamilmurasu/f5c6030977ef5c37eb1e5f1f6b26643fc8a506126e6c17360e38886a0fc7120a?w=235", "alt_text": "2024ஆம் ஆண்டு முழுவதும் சிங்கப்பூர் ஏர்லைன்ஸ், ஸ்கூட்  விமானங்களில் 39 மில்லியன் பேர் பயணம் செய்தனர்.", "caption": null}, {"image_url": "https://cassette.sphdigital.com.sg/image/tamilmurasu/29fb109f3b0fe700401f267f4e17409474b4fd7904abc4777d7374eb3a53f0cf?w=235", "alt_text": "சிங்கப்பூர் ஏர்லைன்ஸ் (எஸ்ஐஏ) விமானங்கள்.", "caption": null}]}
{"article_url": "https://tamilmurasu.com.sg/sports/messi-eyes-2026-world-cup", "site_title": "2026 உலகக் கிண்ணப் போட்டிக்குக் குறிவைக்கும் மெஸ்ஸி", "publish_date": "2025-01-31", "content": "2026 உலகக் கிண்ணப் போட்டிக்குக் குறிவைக்கும் மெஸ்ஸி\n\n31 Jan 2025 - 6:10 pm\n\n1\n\nmins read\n\nஅர்ஜென்டினாவின் நட்சத்திர காற்பந்து வீரரான லயனல் மெஸ்ஸி. -\n\nபடம்: ராய்ட்டர்ஸ்\n\nAI\n\nSUMMARISE IN ENGLISH\n\nMessi eyes 2026 World Cup\n\nLionel Scaloni, coach of Argentina's 2022 World Cup-winning team, revealed Messi's desire to continue playing for the national team. Despite their interest, Scaloni emphasized that the next World Cup is still some time away.\n\nGenerated by AI\n\nபியுனோஸ் அய்ரஸ்:\n\nஅர்ஜென்டினாவின் நட்சத்திர காற்பந்து வீரரான லயனல் மெஸ்ஸி, 2026 உலகக் கிண்ணப் போட்டியில் விளையாட விரும்புவதாக அவ்வணியின் பயிற்றுவிப்பாளர் லயனல் ஸ்கலோனி கூறியுள்ளார். ஆனால், அதுகுறித்து அதிகாரபூர்வமாக அறிவிப்பதற்கு இன்னமும் காலம் கனியவில்லை என்று வியாழக்கிழமை (ஜனவரி 30) அவர் சொன்னார்.\n\nகத்தாரில் 2022 உலகக் கிண்ணப் பட்டத்தை வெல்ல அர்ஜென்டின அணியை வழிநடத்திய ஸ்கலோனி, அணியில் தொடர்ந்து இடம்பெறுவதற்கான மெஸ்ஸியின் விருப்பம் குறித்து விளக்கினார்.\n\nடிஸ்போர்ட்ஸ் ஊடகத் தளத்திடம் பேசிய ஸ்கலோனி, “மெஸ்ஸியும் அவரின் சகாக்களும் உலகக் கிண்ணப் போட்டியில் விளையாட விருப்பம் கொண்டுள்ளனர். ஆனால், அதற்கு இன்னமும் கணிசமான காலம் இருப்பதை அவர்கள் அறிந்துள்ளனர் என்பதை முதலில் சொல்ல வேண்டும்,” என்றார்.\n\nகுறிப்புச் சொற்கள்\n\nஅர்ஜென்டினா\n\nகாற்பந்து\n\nமெஸ்ஸி\n\nதொடர்புடைய செய்திகள்\n\nகேரளா வருகிறார் மெஸ்ஸி\n\n21 Nov 2024\n\n-\n\n3:36 PM\n\n2026தான் கடைசி: நெய்மார் உறுதி\n\n09 Jan 2025\n\n-\n\n7:52 PM\n\n16வது முறையாக கோப்பா அமெரிக்கா விருதை வென்ற அர்ஜென்டினா\n\n15 Jul 2024\n\n-\n\n4:08 PM", "images": [{"image_url": "https://cassette.sphdigital.com.sg/image/tamilmurasu/6c69791193bea940a56332ec30d551a638f3ac892c0180500250d7104d66817c?w=825", "alt_text": "c96e62b6-54e0-4bb7-8870-f52511c2fcd3", "caption": "அர்ஜென்டினாவின் நட்சத்திர காற்பந்து வீரரான லயனல் மெஸ்ஸி. - படம்: ராய்ட்டர்ஸ்"}, {"image_url": "https://cassette.sphdigital.com.sg/image/tamilmurasu/93ecde794854da92e39369ab4ba3a8431bf1736f201762b0618476222fef78ea?w=235", "alt_text": "அடுத்த ஆண்டு கேரளா வரும் அர்ஜென்டினா காற்பந்து அணியை வரவேற்கத் தயாராகும்படி முதல்வர் பினராயி விஜயன் (வலம்) மக்களைக் கேட்டுக்கொண்டுள்ளார்.", "caption": null}, {"image_url": "https://cassette.sphdigital.com.sg/image/tamilmurasu/f48fff900aebd059065439871ed5e09593b66d189af84eeba3459c33f26bb0c2?w=235", "alt_text": "தற்போது சவூதியின் அல் ஹிலால் குழுவிற்காக விளையாடி வருகிறார் பிரேசிலின் நெய்மார்.", "caption": null}, {"image_url": "https://cassette.sphdigital.com.sg/image/tamilmurasu/7ac2deecd835ac8b9d051e5ce09ca74731600d5b8694ef2640eaefc9a9b19ec1?w=235", "alt_text": "கோப்பா அமெரிக்கா காற்பந்து இறுதிப் போட்டியில் கொலம்பியாவை வெற்றிக் கண்டு விருதை வென்ற அர்ஜென்டினா அணி. ", "caption": null}]}
{"article_url": "https://tamilmurasu.com.sg/singapore/reunion-dinner-turns-lifesaving-occasion", "site_title": "உயிர் காக்கும் நிகழ்வாக மாறிய ஒன்றுகூடல் விருந்து", "publish_date": "2025-01-31", "content": "உயிர் காக்கும் நிகழ்வாக மாறிய ஒன்றுகூடல் விருந்து\n\n31 Jan 2025 - 6:50 pm\n\n2\n\nmins read\n\nஆர்ச்சர்ட் ரோண்டெவூ ஹோட்டலில் உள்ள துங்லோக் சிங்னேச்சர்ஸ் உணவகத்தில் சம்பவம் நிகழ்ந்தது. -\n\nபடம்: சாவ்பாவ்\n\nAI\n\nSUMMARISE IN ENGLISH\n\nReunion Dinner Turns into a Lifesaving Occasion\n\nA relaxing reunion dinner in Orchard Rendezvous Hotel for a family of 12 turned dramatic as three of them raced against time to save a chef who was having a severe asthma attack. At about 10pm on Jan 28 medical student Alex (not his real name) visited the restroom of the TungLok Signatures restaurant and saw a chef, who looked to be in his 60s, crouched in a corner. Alex, his father and uncle helped the chef. Both the father and uncle are doctors. A spokesperson of Tunglok restaurant said that the chef is receiving medical treatment in the hospital and that he is in stable condition.\n\nGenerated by AI\n\nசீனப் புத்தாண்டுச் சடங்கான ஒன்றுகூடல் இரவு விருந்தில் பங்கேற்ற 12 பேரைக் கொண்ட குடும்பம் ஒன்று மோசமான ஆஸ்துமா பிரச்சினைக்கு ஆளான சமையல் கலைஞரைக் காப்பாற்றியது.\n\nஆர்ச்சர்ட் ரோண்டெவூ ஹோட்டலில் (Orchard Rendezvous Hotel) கடந்த செவ்வாய்க்கிழமை (ஜனவரி 28) இரவு 10 மணிக்குப் பிறகு அச்சம்பவம் நிகழ்ந்தது. பயிற்சி மாணவரான அலெக்ஸ் (உண்மையான பெயர் அல்ல) துங்லோக் சிக்னேச்சர்ஸ் (TungLok Signatures) உணவகத்தின் கழிப்பறைக்குச் சென்றிருந்தார். கழிப்பறையில் பார்ப்பதற்கு 60 வயதைத் தாண்டியவரைப்போல் தெரிந்த சமையல் கலைஞர் ஒருவர் சுருங்கியபடி உட்கார்ந்திருந்ததை அலெக்ஸ் கண்டார்.\n\nசிங்கப்பூர் தேசிய பல்கலைக்கழகத்தில் மருத்துவக் கல்வி பயிலும் மாணவரான அலெக்ஸ், சமையல் கலைஞரை நேராக உட்கார வைத்து ஆஸ்துமா நோயாளிகளுக்கான சுவாச உதவிக் கருவியை (inhaler) வழங்கி உதவினார். ஆனால், அது பலனளிக்கவில்லை.\n\nஅதற்குள் பாதிக்கப்பட்ட சமையல் கலைஞரின் சக ஊழியர்கள் இருவர் அவசர மருத்துவ உதவி வாகனத்துக்கு அழைப்பு விடுத்திருந்தனர்.\n\nசிங்கப்பூர் குடிமைத் தற்காப்புப் படையினர் வருவதற்குள் அலெக்சும் அவரின் தந்தை, மற்றோர் உறவினர் இருவரும் சமையல் கலைஞருக்கு அவசர சிகிச்சை வழங்கும் முயற்சியில் தீவிரமாக ஈடுபட்டனர். தந்தை, உறவினர் இருவரும் மருத்துவர்கள்.\n\nகுடிமைத் தற்காப்புப் படையினர் சமையல் கலைஞரைக் கொண்டு சென்றபோது அவர் நினைவுடன் இருந்தாரா என்பது தெரியவில்லை என்று அலெக்ஸ் தெரிவித்தார்.\n\nபாதிக்கப்பட்ட சமையல் கலைஞர் சிங்கப்பூர் பொது மருத்துவமனையில் சிகிச்சை பெற்று வருவதாகவும் அவரின் உடல்நிலை சீராக இருப்பதாகவும் துங்லோக் உணவகத்தின் பேச்சாளர் ஒருவர் குறிப்பிட்டு நன்றி தெரிவித்துக்கொண்டார்.\n\nகுறிப்புச் சொற்கள்\n\nசிங்கப்பூர்\n\nஉணவகம்\n\nசீனப் புத்தாண்டு\n\nமருத்துவர்\n\nஉதவி\n\nதொடர்புடைய செய்திகள்\n\nசாங்கி விமான நிலைய ஊழியர்களுடன் சீனப் புத்தாண்டு கொண்டாடிய பிரதமர் வோங்\n\n28 Jan 2025\n\n-\n\n5:50 PM\n\nவெளிநாட்டு ஊழியர்களுக்‌கு இன்ப அதிர்ச்சி தந்த விருந்து\n\n30 Jan 2025\n\n-\n\n5:30 AM\n\n37,000 பொதுச் சுகாதாரப் பராமரிப்பு ஊழியர்களுக்கு ஊதிய உயர்வு: சுகாதார அமைச்சர்\n\n29 Jan 2025\n\n-\n\n5:02 PM", "images": [{"image_url": "https://cassette.sphdigital.com.sg/image/tamilmurasu/8108341824c52de576a0a48c284696aa7a20b2aade030f3763bf24cb68357252?w=825", "alt_text": "ed0824ad-0a34-4b63-b135-85eaed11584b", "caption": "ஆர்ச்சர்ட் ரோண்டெவூ ஹோட்டலில் உள்ள துங்லோக் சிங்னேச்சர்ஸ் உணவகத்தில் சம்பவம் நிகழ்ந்தது. - படம்: சாவ்பாவ்"}, {"image_url": "https://cassette.sphdigital.com.sg/image/tamilmurasu/1da0aadaeb6a95c3318f8c1fe91a24b5c4b10bcad15502a0b6269bc4d457ac7c?w=235", "alt_text": "சாங்கி விமான நிலையம் முனையம் 3 புறப்பாட்டு மையத்தில் பணியிலிருந்த ஊழியர்களைச் சந்தித்து பிரதமர் லாரன்ஸ் வோங் சீனப் புத்தாண்டு வாழ்த்துகளைப் பரிமாறிக்கொண்டார்.", "caption": null}, {"image_url": "https://cassette.sphdigital.com.sg/image/tamilmurasu/a32ceee8897a0695fe3ab1bf91ef27926e328ea614dc7795eb7a542f113f1541?w=235", "alt_text": "மனிதவள மூத்த துணையமைச்சர் டாக்‌டர் கோ போ கூன் இந்நிகழ்ச்சியில் சிறப்பு விருந்தினராக வருகை புரிந்து ‘லோ ஹே’ விருந்தில் கலந்துகொண்டார்.", "caption": null}, {"image_url": "https://cassette.sphdigital.com.sg/image/tamilmurasu/32d6a6a917c5bc2fd5483ca6ba12e1463e0f1b8069cb1c4d902da41be722cc9d?w=235", "alt_text": "சீனப் புத்தாண்டு முதல்நாளான ஜனவரி 29 புதன்கிழமையன்று சிங்கப்பூர் பொது மருத்துவமனைக்கு நேரில் சென்று, அதன் ஊழியர்களைச் சந்தித்தார் சுகாதார அமைச்சர் ஓங் யி காங்.", "caption": null}]}
{"article_url": "https://tamilmurasu.com.sg/cinema/meeting-maharaja-movie-crew-singapore", "site_title": "கடின உழைப்பு, விடாமுயற்சியால் ‘மகாராஜா’க்களாக உயர்ந்தவர்கள்", "publish_date": "2025-01-31", "content": "கடின உழைப்பு, விடாமுயற்சியால் ‘மகாராஜா’க்களாக உயர்ந்தவர்கள்\n\n31 Jan 2025 - 6:01 pm\n\n3\n\nmins read\n\n‘மகாராஜா’ திரைப்படத்துக்கு உலகளாவிய வெற்றியைத் தேடித் தந்த நித்திலன், பி.எல்.தேனப்பன், ‘கல்கி’ ராஜா சிறப்பு நேர்காணல்\n\nஇன்னிசை சாரல் நிகழ்ச்சியில்  ‘மகாராஜா’ குழுவினரான நித்திலன் சுவாமிநாதன், பி.எல்.தேனப்பன், ‘கல்கி’ ராஜா ஆகியோருக்கு விருது வழங்கப்பட்டது. படத்தில் பனானா லீஃப் அப்போலோ உரிமையாளர் திரு சங்கரநாதன் (இடக்கோடி), 8 பாய்ண்ட் எண்டர்டெயின்மண்ட் நிறுவனத்தின் திரு அருமைச்சந்திரன் (வலக்கோடி). -\n\nபடம்: வாங்கோ ஸ்டூடியோஸ்\n\nரவி சிங்காரம்\n\n>\n\nAI\n\nSUMMARISE IN ENGLISH\n\nMeeting with the ‘Maharaja’ movie crew in Singapore\n\nMaharaja director Nithilan Saminathan, actor-producer P L Thenappan and actor 'Kalki' Raja discussed the film's success on Netflix and internationally including China, and their personal journeys in the film industry. P L Thenappan revealed his humble beginnings, while Kalki Raja shared his transition from direction to acting. Nithilan emphasized the importance of quality and determination for aspiring filmmakers, regardless of their country.\n\nGenerated by AI\n\nசிங்கப்பூரில் ஜனவரி 28ஆம் தேதி நடந்த ‘இன்னிசைச் சாரல்’ தேவா இசை நிகழ்ச்சியில் ‘மகாராஜா’ இயக்குநர் நித்திலன் சுவாமிநாதன், தயாரிப்பாளரும் நடிகருமான பி.எல்.தேனப்பன், நடிகர் ‘கல்கி’ ராஜா ஆகியோருக்கு ‘மகாராஜா’ திரைப்படத்தின் வெற்றியைக் கொண்டாடி விருது வழங்கப்பட்டது.\n\n‘மகாராஜா’ இயக்குநர் நித்திலன் சுவாமிநாதன், தயாரிப்பாளரும் நடிகருமான பி எல் தேனப்பன், நடிகர் ‘கல்கி’ ராஜா ஆகியோருக்கு வழங்கப்பட்ட விருது. -\n\nபடம்: சி சங்கரநாதன்\n\nமூவரும் தம் திரையுலகப் பயணங்களையும் திரைத்துறையில் சாதிக்க விரும்பும் சிங்கப்பூர்வாசிகளுக்குத் தம் ஆலோசனைகளையும் தம் எதிர்கால இலட்சியங்களையும் தமிழ் முரசிடம் பகிர்ந்தனர்.\n\nஇயக்குநர் நித்திலனின் இரண்டு திரைப்படங்களிலும் நடித்துள்ளனர் பி.எல்.தேனப்பன், நடிகர் ‘கல்கி ராஜா’. திரையில் வெளிப்படும் அவர்களது இணைபிரியா நட்பு, நேரிலும் அவர்களுடைய கலகலப்பான பேச்சிலும் நகைச்சுவையிலும் வெளிப்பட்டது.\n\n“நாங்கள் இருவரும் முதன்முறையாக சிங்கப்பூரில் காலடி எடுத்துவைத்துள்ளோம். அண்ணன் தேனப்பன் அடிக்கடி சிங்கப்பூருக்கு வந்துசெல்வார்.\n\n“சிங்கப்பூரில் விதவிதமாக உணவு கிடைக்கிறது. அதைவிட முக்கியமாக, மக்கள் எங்களை மிகவும் அன்பாக வரவேற்கிறார்கள்,” எனப் பாராட்டினர் நித்திலனும் ‘கல்கி’ ராஜாவும். இந்தியாவைவிட்டுத் தான் வந்துள்ள முதல் நாடு சிங்கப்பூர் என்றார் ‘கல்கி’ ராஜா.\n\n“சீனாவில் மகாராஜா வெற்றிநடை போடுகிறது. அதனால் சீனப் புத்தாண்டு சமயத்தில் நாங்கள் வந்துள்ளது ஒரு சிறப்பு,” என்று நித்திலன் கூறினார்.\n\nமூவரின் வாழ்க்கைக் கதைகளும், சிங்கப்பூர்வாசிகளுக்கு வெவ்வேறு விதங்களில் முன்மாதிரிகளாக அமைகின்றன.\n\nகுறும்பட இயக்குநராகத் தொடங்கிய நித்திலன், ‘நாளைய இயக்குநர்’ தொலைக்காட்சி நிகழ்ச்சியின் மூன்றாம் பருவத்தில் வெற்றியாளரான பின், திரைப்பட இயக்கத்தில் முழு மூச்சாக இறங்கினார்.\n\nஅவரது முதல் படமான ‘குரங்கு பொம்மை’ 2017ல் வெளியானது.  திரைக்கதைக்கும் இயக்கத்துக்கும் அது நல்ல விமர்சனங்களை அப்படம் பெற்றது.  2024ல் வெளிவந்த ‘மகாராஜா’ பல வெற்றிகளையும் குவித்தது. நெட்பிலிக்சிலும் சீனாவின் திரைகளிலும்கூட அது வெற்றிநடை போடுவது அதன் திரைக்கதையின் வலிமையைப் பறைசாற்றுகிறது.\n\nசிறுவயதில் மிகக் கடினமான சூழல்களைக் கடந்து வந்தவர் தயாரிப்பாளர் பி.எல்.தேனப்பன். கண்ணியத்தின் மூலம் நல்ல பெயரெடுத்து, தயாரிப்பாளராக முன்னேறி, இன்று நடிகராகவும் சாதித்து வருகிறார்.\n\nநடிகர் ‘கல்கி’ ராஜா, நடிக்க வாய்ப்புக் கிடைக்காததால் இயக்கத்தில் கவனத்தைத் திருப்பினார். ‘குரங்கு பொம்மை’ திரைப்படத்தின் உதவி இயக்குநரும் அவரே. நித்திலன் ‘குரங்கு பொம்மை’யில் எழுதிய கதாபாத்திரத்துக்கு அவரே பொருத்தமானவர் எனக் கருதியதால், அவருக்கு நடிக்க வாய்ப்புக் கிடைத்தது.\n\nசிங்கப்பூரில் அனைவரும் அன்பானவர்கள். நான் வெளிநாடே வந்ததில்லை. நான் கடல்தாண்டி வந்திருக்கிறேன் என்றால் அதற்குக் காரணம் சிங்கப்பூரே. பலரும் சீனப் புத்தாண்டுக்கு எங்களை வாழ்த்தவும் செய்தார்கள்.\n\n‘கல்கி’ ராஜா\n\n‘மகாராஜா’ உருவான கதை\n\n“குரங்கு பொம்மை’க்கு முன்பே, நான் ‘நாளைய இயக்குநர்’ தொலைக்காட்சி நிகழ்ச்சியில் பங்கேற்ற காலத்தில் எனக்கு ‘மகாராஜா’வுக்கான யோசனை தோன்றியது. அதன் திரைக்கதையை எழுதியிருந்தேன். ஆனால், அதைப் பிறரிடம் எடுத்துக்கூறியபோது அச்சமயத்தில் அது திரைப்படமாவதற்கான சாத்தியங்கள் மிகக் குறைவு என உணர்ந்தேன். அதனால், வேறொரு கதையை எழுத ஆரம்பித்தேன். அதுதான் குரங்கு பொம்மை,” என்றார் நித்திலன்.\n\nதிரைப்படங்களின் அடிப்படை\n\n“’அஞ்சாதே’ படத்தில் ஒரு சிறிய காட்சியைப் பார்த்துத்தான் எனக்கு குரங்கு பொம்மைக்கான யோசனை தோன்றியது. மகாராஜா திரைப்படத்துக்கான யோசனை, பத்திரிகையில் நான் படித்த இரண்டு உண்மைச் சம்பவங்களின் அடிப்படையில் தோன்றியது. அவை இரண்டையும் இணைத்து, கதையை வளர்த்தேன்,” என்றும் நித்திலன் கூறினார்.\n\n“இதுவரை நான் ஒருநாள்கூட ஏன் இந்த வேலைக்கு வந்தோம் என நினைத்ததில்லை. க‌ஷ்டப்படும்போதும் சரி, நன்றாக இருக்கும்போதும் சரி, அந்த உணர்வு எனக்கு வந்ததே இல்லை,” என்றார் நித்திலன்.\n\n“எனக்கு நித்திலன் மீது பெரிய நம்பிக்கை இருக்கிறது. குரங்குப் பொம்மையில் நடிக்கும்போதே  அது தெரிந்தது. அப்போதே சக தயாரிப்பாளர்களைத் தொலைபேசியில் அழைத்து ‘இவர் பெரிய இயக்குநராவார்’ எனக் கூறினேன்,” என்றார் தேனப்பன்.\n\n‘கல்கி ராஜா’வுக்கு நகைச்சுவை உணர்வு இருந்ததால்தான் ‘மகாராஜா’ படத்தின் நகைச்சுவை மக்களைச் சென்றடைந்தது என்றும் கூறினார் நித்திலன்.\n\nமக்களுக்குச் சொல்ல விரும்புவது\n\n“வாழ்க்கையில் முன்னுக்கு வருவோர் அனைவருமே அடிமட்டத்திலிருந்து க‌ஷ்டப்பட்டு வந்தவர்களாக இருப்பார்கள். நான் ஆறாவது படிக்கும்போதே மாலை நான்கு மணியிலிருந்து இரவு 11 மணி வரை ஒயின்‌‌‌ஷாப்பில் பாத்திரம் கழுவி, மேசைகளைச் சுத்தம் செய்வேன். வீட்டிற்கு ஒரே பையன். சில ஆண்டுகளுக்குப் பின் வீடு வீடாக வீடியோ காசெட் விநியோகமும் செய்தேன்.\n\n“செய்யும் தொழிலுக்கும் சம்பளம் தரும் முதலாளிக்கும் உண்மையாக வேலைபார்த்தால்,  நாளையே நாம் முதலாளியாக முன்னேறலாம்,” என்றார் தேனப்பன்.\n\n“படத்தின் வெற்றிக்கு அதன் தரம்தான் முக்கியம். சிறிய நாடுகளின் படங்களும் உலகளவில் பேசப்படுகின்றன. சட்டியில் இருந்தால்தான் அகப்பையில் வரும். அறிவை வளர்த்து, பற்றோடு செயல்பட்டால் முன்னுக்கு வரலாம்,” என்றார் நித்திலன்.\n\nநடிகர் ‘கல்கி’ ராஜா, ‘மகாராஜா’ இயக்குநர் நித்திலன் சுவாமிநாதன், தயாரிப்பாளரும் நடிகருமான பி எல் தேனப்பன். (இடமிருந்து). -\n\nபடம்: ரவி சிங்காரம்\n\nகுறிப்புச் சொற்கள்\n\nஇசை\n\nதமிழ்த் திரை\n\nவிருது\n\nதொடர்புடைய செய்திகள்\n\nரசிகர்களின் மனத்தை உருக்கும் ‘மகாராஜா’\n\n14 Jun 2024\n\n-\n\n3:54 PM\n\nஇன்னிசை விருந்தளிக்க வந்த தேவாவுக்கு அறுசுவை விருந்து\n\n28 Jan 2025\n\n-\n\n4:34 PM", "images": [{"image_url": "https://cassette.sphdigital.com.sg/image/tamilmurasu/2ca233141014c77cd52e5d49970cb755945a1c4fb4f6d94fdb1c6e07f55ef12e?w=825", "alt_text": "04e02978-5ac0-4418-a67f-92c03d2b21a8", "caption": "இன்னிசை சாரல் நிகழ்ச்சியில்  ‘மகாராஜா’ குழுவினரான நித்திலன் சுவாமிநாதன், பி.எல்.தேனப்பன், ‘கல்கி’ ராஜா ஆகியோருக்கு விருது வழங்கப்பட்டது. படத்தில் பனானா லீஃப் அப்போலோ உரிமையாளர் திரு சங்கரநாதன் (இடக்கோடி), 8 பாய்ண்ட் எண்டர்டெயின்மண்ட் நிறுவனத்தின் திரு அருமைச்சந்திரன் (வலக்கோடி). - படம்: வாங்கோ ஸ்டூடியோஸ்"}, {"image_url": "https://cassette.sphdigital.com.sg/image/tamilmurasu/9b89149119410158a3ec2e5937a0c9dea9751fdfef999e593a5a94dcf5899bda", "alt_text": "author", "caption": null}, {"image_url": "https://cassette.sphdigital.com.sg/image/tamilmurasu/2373b81563ea34e90fecd5da690b60c2a8a36edcc5d284eb6d1b3835195d4c31?w=825", "alt_text": "‘மகாராஜா’ இயக்குநர் நித்திலன் சுவாமிநாதன், தயாரிப்பாளரும் நடிகருமான பி எல் தேனப்பன், நடிகர் ‘கல்கி’ ராஜா ஆகியோருக்கு வழங்கப்பட்ட விருது.", "caption": "‘மகாராஜா’ இயக்குநர் நித்திலன் சுவாமிநாதன், தயாரிப்பாளரும் நடிகருமான பி எல் தேனப்பன், நடிகர் ‘கல்கி’ ராஜா ஆகியோருக்கு வழங்கப்பட்ட விருது. - படம்: சி சங்கரநாதன்"}, {"image_url": "https://cassette.sphdigital.com.sg/image/tamilmurasu/0b0c53243313170d1a9088ef46a856d4995eb53279e02994318d648e1721d5e1?w=825", "alt_text": "நடிகர் ‘கல்கி’ ராஜா, ‘மகாராஜா’ இயக்குநர் நித்திலன் சுவாமிநாதன், தயாரிப்பாளரும் நடிகருமான பி எல் தேனப்பன். (இடமிருந்து).", "caption": "நடிகர் ‘கல்கி’ ராஜா, ‘மகாராஜா’ இயக்குநர் நித்திலன் சுவாமிநாதன், தயாரிப்பாளரும் நடிகருமான பி எல் தேனப்பன். (இடமிருந்து). - படம்: ரவி சிங்காரம்"}, {"image_url": "https://cassette.sphdigital.com.sg/image/tamilmurasu/c8b5537254e6f77d66de1cf299dc2e0d622bb281597527c4d715741322871c1a?w=235", "alt_text": "‘மகாராஜா’ படத்தில் விஜய் சேதுபதி இடம்பெறும் ஒரு காட்சி.", "caption": null}, {"image_url": "https://cassette.sphdigital.com.sg/image/tamilmurasu/7c3698b5f7486615c0a5a6e7af40ff2c2cbd20ec6e087070f02c82af0312108e?w=235", "alt_text": "அறுசுவை விருந்தை ஆயத்தப்படுத்திய சமையல் வல்லுநர்கள், மற்றும் உணவக ஊழியர்களுடன் திரு தேவா, திரு ஸ்ரீகாந்த் தேவா. ", "caption": null}]}
{"article_url": "https://tamilmurasu.com.sg/tamilnadu/pm-inaugurate-new-rail-bridge-february-11th", "site_title": "புதிய பாம்பன் ரயில் பாலம்: பிப்ரவரி 11ல் திறந்து வைக்கும் மோடி", "publish_date": "2025-01-31", "content": "புதிய பாம்பன் ரயில் பாலம்: பிப்ரவரி 11ல் திறந்து வைக்கும் மோடி\n\n31 Jan 2025 - 5:50 pm\n\n1\n\nmins read\n\nபாம்பன் புதிய ரயில் பாலம். -\n\nபடம்: ஊடகம்\n\nAI\n\nSUMMARISE IN ENGLISH\n\nPM To Inaugurate New Rail Bridge on February 11th\n\nThe new Pamban bridge, constructed at a cost of Rs. 545 crore, is set to open on or before the February 11th. Prime Minister Modi is expected to attend the opening ceremony and ride the first train on the new bridge. The bridge connects Rameswaram to the Coast Guard station and features a vertical lift span. A test run was conducted on Thursday to prepare for the opening.\n\nGenerated by AI\n\nராமேசுவரம்:\n\nபுதிகாகக் கட்டப்பட்டுள்ள பாம்பன் ரயில் பாலத்தை இந்தியப் பிரதமர் நரேந்திர மோடி பிப்ரவரி 11ஆம் தேதி திறந்து வைக்க உள்ளார்.\n\nரூ.545 கோடி செலவில் கட்டப்பட்டுள்ள இந்தப் பாலம் 11ஆம் தேதி அல்லது அதற்கு முந்திய நாளில் திறக்கப்படும் என ஊடகத் தகவல்கள் தெரிவிக்கின்றன.\n\nஇதற்காக மண்டபம் கடலோரக் காவல் படை நிலையத்துக்கு கப்பலில் வருகை தரும் பிரதமர் மோடி, பாம்பனில் உள்ள பழைய, புதிய ரயில் பாலங்கள் இரண்டையும் பார்வையிடுவார் என்றும் பின்னர் புதிய பாலத்தில் இயக்கப்படும் முதல் ரயிலில் அவர் பயணம் செய்வார் என்றும் எதிர்பார்க்கப்படுகிறது.\n\nஇந்தத் திறப்பு விழா நடைபெறும் இடம் மண்டபம் பகுதியிலா அல்லது ராமேசுவரத்திலா என்பது இன்னும் உறுதியாகவில்லை.\n\nமுன்னதாக திறப்பு விழாவையொட்டி கடந்த வியாழக்கிழமையன்று புதிய பாலத்தில் சோதனை ஓட்டம் நடைபெற்றது. மதுரை, ராமேசுவரம் இடையே இயக்கப்படும்  ரயில் புதிய பாலத்தில் சென்றது. மேலும், செங்குத்து (பக்கவாட்டு) தூக்குப் பாலத்தை தூக்கிய பின்னர் கடலோரப் பாதுகாப்புப் படையின் கப்பல் ஒன்று பாலத்தினூடே சென்று திரும்பியது.\n\n22 மீட்டர் உயரமுள்ள கப்பல்கள் புதிய பாம்பன் தூக்குப் பாலத்தினூடே பயணம் மேற்கொள்ள முடியும்.\n\nகுறிப்புச் சொற்கள்\n\nபாம்பன் பாலம்\n\nநரேந்திர மோடி\n\nராமேசுவரம்\n\nகடலோரக் காவல்\n\nபாதுகாப்புப் படையினர்\n\nகப்பல்\n\nசோதனையோட்டம்\n\nரயில்\n\nதொடர்புடைய செய்திகள்\n\nபாம்பன் பாலக் கட்டுமானப் பணியில் குழப்பம், குறைபாடு இல்லை: ஆர்.என். சிங்\n\n30 Nov 2024\n\n-\n\n6:14 PM\n\nபுதிய பாம்பன் பாலம் கட்டுமானத்தில் மோசடி; விதிமுறை மீறல்\n\n28 Nov 2024\n\n-\n\n6:20 PM\n\nபாம்பன் கலங்கரை விளக்கத்தை பார்வையிட 33 ஆண்டுகளுக்குப் பிறகு அனுமதி\n\n15 Nov 2024\n\n-\n\n8:30 PM", "images": [{"image_url": "https://cassette.sphdigital.com.sg/image/tamilmurasu/faed5e309a041564d49f084de5cd20a5fc3e28f1558a96042e4c8073f339d8e4?w=825", "alt_text": "11679ae2-da9d-490a-9172-8d6d43e46bdf", "caption": "பாம்பன் புதிய ரயில் பாலம். - படம்: ஊடகம்"}, {"image_url": "https://cassette.sphdigital.com.sg/image/tamilmurasu/e9cf48c18574fed425196a3ff154e6c55c652bee6bbbb0bf0afc46a4dda9d019?w=235", "alt_text": "கோப்புப் படம்", "caption": null}, {"image_url": "https://cassette.sphdigital.com.sg/image/tamilmurasu/a4c6e5bec840677e629520d7f1a3930d160c67d170f37448107bb983f5bf3d46?w=235", "alt_text": "புதிதாகக் கட்டப்பட்டுள்ள பாம்பன் பாலம், முறையான விதிமுறைகளை மீறிக் கட்டப்பட்டதால் தரம் தாழ்ந்து இருப்பதாக ரெயில்வே பாதுகாப்பு ஆணையர் ஏ.எம்.சௌத்ரி தெரிவித்துள்ளார்.", "caption": null}, {"image_url": "https://cassette.sphdigital.com.sg/image/tamilmurasu/bcd0c1d6e7edef708e722c6299d7753bfc0d8123c92506f14e6ed6a0dc79a3e2?w=235", "alt_text": "பாம்பன் கலங்கரை விளக்கத்தை பொதுமக்கள், சுற்றுலாப் பயணிகள் பார்வையிட அனுமதி வழங்கப்பட்டுள்ளது.", "caption": null}]}
{"article_url": "https://tamilmurasu.com.sg/india/police-officer-suspended-mixing-bandara-food-maha-kumbh-mela", "site_title": "மகா கும்பமேளாவில் ‘பண்டாரா’ உணவில் சாம்பல் கலந்ததற்காக காவல் அதிகாரி இடைநீக்கம்", "publish_date": "2025-01-31", "content": "மகா கும்பமேளாவில் ‘பண்டாரா’ உணவில் சாம்பல் கலந்ததற்காக காவல் அதிகாரி இடைநீக்கம்\n\n31 Jan 2025 - 5:49 pm\n\n2\n\nmins read\n\nகாவல் அதிகாரி ஒருவர் அடுப்பில் தயாரிக்கப்படும் உணவில் சாம்பலைச் சேர்ப்பதைக் காணொளிக் காட்சி காட்டுகிறது.  -\n\nபடம்: என்டிடிவி\n\nAI\n\nSUMMARISE IN ENGLISH\n\nPolice officer suspended for mixing in 'bandara' food at Maha Kumbh Mela\n\nA police officer, Brijesh Kumar Tiwari, was suspended after a video emerged of him allegedly adding ashes to food served to devotees at the Maha Kumbh Mela. The Deputy Commissioner of Police of Ganga has confirmed the suspension and sectoral action against Tiwari. Samajwadi Party leader Akhilesh Yadav shared the video and urged the public to take action against the officer. The incident has raised concerns about food safety and political interference in the festival.\n\nGenerated by AI\n\nபிரயாக்ராஜ்:\n\nஉத்தரப்பிரதேச மாநிலத்தின் பிரயாக்ராஜ் நகரில் மகா கும்பமேளா விழா ஜனவரி 13ஆம் தேதிமுதல் நடைபெற்று வருகிறது.\n\nஇவ்விழாவில் கலந்துகொண்டுள்ள பக்தர்களுக்கு வழங்கப்படும் பண்டாரா எனும் சமூக விருந்து உணவில் திருநீறு போன்ற சாம்பலைக் கலக்கியதாகக் கூறப்படும் காணொளி ஒன்று பரவியதை அடுத்து, வியாழனன்று (ஜனவரி 30) ஒரு காவல் அதிகாரி இடைநீக்கம் செய்யப்பட்டார்.\n\n“சமூக வலைத்தளங்களில் பரவி வரும் காணொளியை அடுத்து, சோரான் காவல் நிலைய அதிகாரி பிரிஜேஷ் குமார் திவாரி மீது நடவடிக்கை எடுக்கப்பட்டுள்ளது,” என கங்கா நகரைச் சேர்ந்த துணை காவல் ஆணையர் (டிஜிபி) குல்தீப் சிங் குணாவத் தெரிவித்தார்.\n\nகாணொளிக் காட்சிகளில், ஒரு காவல் அதிகாரி அடுப்பில்  தயாரிக்கப்படும் உணவில் சாம்பல்   சேர்ப்பதைக் காணமுடிகிறது.\n\nஎக்ஸ் சமூக ஊடகத்தில் வலைத்தளவாசி ஒருவர் இந்தக் காணொளியை வெளியிட்டு, இந்த ‘வெட்கக்கேடான செயலுக்கு’ அதிகாரி மீது கடுமையான நடவடிக்கை எடுக்கப்பட வேண்டும் என்று கோரியிருந்தார்.\n\nஇதையடுத்து, சோரான் காவல் நிலைய அதிகாரி பிரிஜேஷ் குமார் திவாரி இடைநீக்கம் செய்யப்பட்டு, அவர்மீது துறை ரீதியான நடவடிக்கைகள் எடுக்கப்பட்டு வருகின்றன என்று கங்கா நகரின் துணை காவல் ஆணையர் தெரிவித்துள்ளார்.\n\nஇந்தக் காணொளியை சமாஜ்வாதி கட்சியின் தலைவர் அகிலேஷ் யாதவ் சமூக ஊடகங்களில் பகிர்ந்து, பொதுமக்கள் இதைக் கவனத்தில் கொள்ளுமாறு வலியுறுத்தி உள்ளார்.\n\n“மகா கும்பமேளாவில் சிக்கித் தவிக்கும் மக்களுக்கு உணவு, தண்ணீர் வழங்குவதற்கான ஏற்பாடுகளைச் செய்து வருபவர்களின் நல்ல முயற்சிகள் அரசியல் விரோதம் காரணமாக பாதிக்கப்படுவது துரதிர்ஷ்டவசமானது. பொதுமக்கள் இதனைக் கவனத்தில் கொள்ள வேண்டும்,’’ என்று முன்னாள் உ.பி. முதல்வருமான அகிலேஷ் யாதவ் அறிவுறுத்தி உள்ளார்.\n\nகுறிப்புச் சொற்கள்\n\nகாணொளி\n\nஅகிலேஷ்\n\nவிருந்து\n\nஉத்தரப் பிரதேசம்\n\nதொடர்புடைய செய்திகள்\n\nஇந்தியாவில் கிராமப்புறப் பெண் ஊழியர்களின் எண்ணிக்கை 15 கோடியாக அதிகரிப்பு\n\n30 Jan 2025\n\n-\n\n9:30 PM", "images": [{"image_url": "https://cassette.sphdigital.com.sg/image/tamilmurasu/10989b7eae728247b5fa50b6e34609567acca5adb9cde3343308a669e53f9e8a?w=825", "alt_text": "e21ad68f-b2c8-4afd-9e60-aca6e0edffe5", "caption": "காவல் அதிகாரி ஒருவர் அடுப்பில் தயாரிக்கப்படும் உணவில் சாம்பலைச் சேர்ப்பதைக் காணொளிக் காட்சி காட்டுகிறது.  - படம்: என்டிடிவி"}, {"image_url": "https://cassette.sphdigital.com.sg/image/tamilmurasu/9d7cae49c5a9274ffe80a5ef1a1c379cabac0bef86d70cb8a21602a83f74eecd?w=235", "alt_text": "தற்போது இந்தியாவில் ஒட்டுமொத்த கிராமப்புற ஊழியர்களின் எண்ணிக்கை 41.1 கோடி பேராக இருக்கிறது.", "caption": null}]}
{"article_url": "https://tamilmurasu.com.sg/tamilnadu/woman-physician-joint-rape-case-20-years-jail-four-including-auto-driver", "site_title": "பெண் மருத்துவர் கூட்டு பாலியல் வன்கொடுமை வழக்கு: ஆட்டோ ஓட்டுநர் உட்பட நால்வருக்கு 20 ஆண்டுகள் சிறை", "publish_date": "2025-01-31", "content": "பெண் மருத்துவர் கூட்டு பாலியல் வன்கொடுமை வழக்கு: ஆட்டோ ஓட்டுநர் உட்பட நால்வருக்கு 20 ஆண்டுகள் சிறை\n\n31 Jan 2025 - 5:45 pm\n\n2\n\nmins read\n\nதண்டனை விதிக்கப்பட்ட பாா்த்திபன், பரத், மணிகண்டன், சந்தோஷ்குமாா். -\n\nபடம்: தமிழக ஊடகம்\n\nAI\n\nSUMMARISE IN ENGLISH\n\nWoman Physician joint rape case: 20 years jail for four including auto driver\n\nFour men (Parthiban, Bharath, Manikandan, Santhokumar) were sentenced to 20 years in prison for sexually harassing a female doctor in Vellore on March 16, 2022. They robbed her and her friend at knifepoint, stealing their phones, ATM card, and cash. The victim reported the crime via email, leading to the arrests. A fifth suspect, a minor, is facing trial separately in Chennai.\n\nGenerated by AI\n\nவேலூர்:\n\nபெண் மருத்துவரைக் கூட்டு பாலியல் வன்கொடுமை செய்த வழக்கில், ஆட்டோ ஓட்டுநர் உட்பட நால்வருக்கு தலா 20 ஆண்டுகள் சிறைத்தண்டனை விதித்து வேலூர் மகளிர் விரைவு நீதிமன்ற நீதிபதி மகேஸ்வரி பானுரேகா தீர்ப்பளித்துள்ளார்.\n\nஇந்தச் சம்பவம் தொடர்பில் வியாழக்கிழமை (ஜனவரி 30) தண்டனை வழங்கப்பட்டதை அடுத்து, பாா்த்திபன், பரத், மணிகண்டன், சந்தோஷ்குமாா் ஆகிய நான்கு குற்றவாளிகளும் வேலூா் மத்திய சிறையில் அடைக்கப்பட்டனா்.\n\nவேலூரில் உள்ள தனியார் மருத்துவமனையின் பெண் மருத்துவா் ஒருவா், கடந்த 2022 மாா்ச் 16ஆம் தேதி இரவு காட்பாடியில் உள்ள ஒரு திரையரங்கில் தனது நண்பருடன் சினிமா பாா்த்துவிட்டு நள்ளிரவில் ஆட்டோவில் வீடு திரும்பினார்.\n\nஅப்போது, அந்த ஆட்டோவில் வந்த நால்வர் திடீரென வேறு பாதையில் ஆட்டோவை ஓட்டும்படி கூறி, பெண் மருத்துவரை கத்திமுனையில் கூட்டு பாலியல் வன்கொடுமை செய்துள்ளனா்.\n\nஅத்துடன், பெண்ணிடமும் அவரது நண்பரிடமும் இருந்த கைப்பேசி, தங்கச்சங்கிலி, ஏடிஎம் அட்டையைப்  பறித்துக்கொண்டு அடுத்த நாளன்று இருவரையும் விடுவித்துள்ளனர்.\n\nஅவர்களது ஏடிஎம் அட்டையில் இருந்து ரூ.40,000 பணத்தையும் அவர்கள் திருடியுள்ளனர்.\n\nபாதிக்கப்பட்ட பெண் மருத்துவர் தனது சொந்த மாநிலமான பீகாருக்குச் சென்று, அங்கிருந்து வேலூர் காவல் ஆய்வாளரின் மின்னஞ்சல் முகவரிக்குப் புகார் அனுப்பியுள்ளார்.\n\nஇதையடுத்து, சத்துவாச்சாரியைச் சேர்ந்த ஆட்டோ ஓட்டுநர் பார்த்திபன் (20), பரத் (18), மணிகண்டன் (21), சந்தோஷ்குமார் (22), 17 வயது 6 மாதங்கள் நிரம்பிய இளையர் என ஐவர் கைதாகினர்.\n\nவழக்கை விசாரித்த வேலூர் மகளிர் விரைவு நீதிமன்ற நீதிபதி மகேஸ்வரி பானுரேகா, குற்றம் சுமத்தப்பட்ட பார்த்திபன், பரத், மணிகண்டன், சந்தோஷ்குமார் ஆகிய நால்வருக்கும் 20 ஆண்டுகள் சிறைத் தண்டனையும் தலா ரூ.25 ஆயிரம் அபராதமும் விதித்து தீர்ப்பளித்தார்.\n\nஇளையரின் வழக்கு சென்னையில் உள்ள இளம் சிறார் நீதிமன்றத்தில் நடைபெற்று வருகிறது.\n\nகுறிப்புச் சொற்கள்\n\nபாலியல் வன்கொடுமை\n\nமருத்துவர்\n\nபுகார்\n\nமின்னஞ்சல்\n\nதொடர்புடைய செய்திகள்\n\nடெல்லியில் 56 நாள்களில் வீடில்லாத 474 பேர் உயிரிழப்பு\n\n31 Jan 2025\n\n-\n\n3:37 PM", "images": [{"image_url": "https://cassette.sphdigital.com.sg/image/tamilmurasu/12740ed4eaff8762c6d14588f43556d1cea851fed8f41218f328836cffb3a1e8?w=825", "alt_text": "8c604aef-1dfa-48b9-98fa-d66a762c2056", "caption": "தண்டனை விதிக்கப்பட்ட பாா்த்திபன், பரத், மணிகண்டன், சந்தோஷ்குமாா். - படம்: தமிழக ஊடகம்"}, {"image_url": "https://cassette.sphdigital.com.sg/image/tamilmurasu/e09e5960fbf8179d9c56637d6e9a9978f82d82efa78e1eaad410da94a8bcf67e?w=235", "alt_text": "வீடற்றவர்களின் நல்வாழ்விற்காகக் பணியாற்றி வரும் முழு வளர்ச்சிக்கான நிலையம் என்ற லாப நோக்கமற்ற அமைப்பு, 56 நாள்களில் 474 பேர் உயிரிழந்துவிட்டதாகத் தெரிவித்துள்ளது.", "caption": null}]}
{"article_url": "https://tamilmurasu.com.sg/india/apple-hits-record-sales-india-iphone-tops-charts", "site_title": "அமோக விற்பனை: இந்தியாவில் முதலிடத்தைப் பிடித்தது ஐஃபோன்", "publish_date": "2025-01-31", "content": "அமோக விற்பனை: இந்தியாவில் முதலிடத்தைப் பிடித்தது ஐஃபோன்\n\n31 Jan 2025 - 5:43 pm\n\n1\n\nmins read\n\nஇந்தியாவில் 2024 அக்டோபர்-டிசம்பர் காலாண்டில் ஐஃபோன் 15 வகை திறன்பேசிகள் அதிகமாக விற்பனை ஆயின. -\n\nகோப்புப் படம்: ஊடகம்\n\nAI\n\nSUMMARISE IN ENGLISH\n\nApple hits record sales in India, iPhone tops charts\n\nIndia has joined the top five smartphone markets globally, with Apple leading the Indian market in Q4 2023. iPhone sales in India reached a historic high, making it the second-largest smartphone market for Apple. The success is attributed to the strong demand for the recently launched iPhone 15 smartphone.\n\nGenerated by AI\n\nபுதுடெல்லி:\n\nஇந்தியாவில் ஆக அதிகமாக விற்கப்பட்ட முன்னணி நிறுவனங்களின் திறன்பேசிகளில் ஐஃபோன் முதலிடம் பிடித்து உள்ளதாக ஆப்பிள் நிறுவனத்தின் தலைமை நிர்வாக அதிகாரி டிம் குக் தெரிவித்து உள்ளார்.\n\nஅந்தக் காலாண்டில், கிட்டத்தட்ட 10 விழுக்காட்டு சந்தைப் பங்கைப் பெற்று ஐஃபோன் முதல்முறை இந்தியாவின் முதல் ஐந்து திறன்பேசி நிறுவனங்களில் ஒன்றாக நுழைந்துள்ளது.\n\nஅது குறித்து வெள்ளிக்கிழமை (ஜனவரி 31) தெரிவித்த திரு குக், 2024 “அக்டோபர்-டிசம்பர் காலாண்டில் இந்தியாவின் முன்னணி திறன்பேசிகளில் முதலிடத்தை ஐஃபோன் பிடித்து உள்ளது. மேலும், உலகளவில் ஆகப்பெரிய திறன்பேசிச் சந்தையில் அது இரண்டாம் இடத்திற்கு வந்துள்ளது.\n\n“ஆப்பிள் தயாரிப்பு கணினிகளும் மடிக்கணினிகளும் உலகளவில் மூன்றாம் இடத்துக்கு வந்துள்ளன. இதன் மூலம் உலகச் சந்தைகளில் சிறந்ததொரு இடத்தை ஆப்பிள் நிறுவனம் பிடித்துள்ளது,” என்று கூறினார்.\n\nஇந்தியாவில் முதல்முறையாக ஐஃபோன் விற்பனை முதலிடத்தை பிடித்திருப்பதாக பகுப்பாய்வாளர்கள் கூறினர்.\n\nகுறிப்பாக, அந்த மூன்று மாதங்களில் ஐஃபோன் 15 வகை திறன்பேசி இந்தியாவில் ஆக அதிகமாக விற்கப்பட்டதாக ‘கவுண்டர்பாய்ண்ட் ரிசர்ச்’ (Counterpoint Research) என்னும் ஆய்வு நிறுவனத்தின் ஆராய்ச்சிப் பிரிவு இயக்குநர் தருண் பதக் தெரிவித்துள்ளார்.\n\n“ஆப்பிள் நிறுவனத்தின் ‘பிராண்ட்’ மதிப்பு, இந்தியாவில் இளம் நுகர்வோரின், குறிப்பாக இரண்டாம் நிலை நகரங்களில் உள்ளோரின் தெரிவாக மாறியுள்ளது,” என்றார் அவர்.\n\nகுறிப்புச் சொற்கள்\n\nஐஃபோன்\n\nவிற்பனை\n\nமுதலிடம்\n\nதொடர்புடைய செய்திகள்\n\nஆப்பிளின் $135மி. முதலீட்டுப் பரிந்துரையை இந்தோனீசியா நிராகரித்தது\n\n26 Nov 2024\n\n-\n\n5:01 PM", "images": [{"image_url": "https://cassette.sphdigital.com.sg/image/tamilmurasu/771368bd8f8fc3bd5d8275910dc52e52b541bc3d32acece88f57793bf68a174c?w=825", "alt_text": "eefc4cc6-695a-4d85-9d1e-670fe74db0d8", "caption": "இந்தியாவில் 2024 அக்டோபர்-டிசம்பர் காலாண்டில் ஐஃபோன் 15 வகை திறன்பேசிகள் அதிகமாக விற்பனை ஆயின. - கோப்புப் படம்: ஊடகம்"}, {"image_url": "https://cassette.sphdigital.com.sg/image/tamilmurasu/86fcc37932a9eb6fb720fa31fd8b09941d4742f656de85c891d5b1e48f29ceea?w=235", "alt_text": "காட்சிக்கு வைக்கப்பட்டுள்ள ஆப்பிள் ஐஃபோன்கள்.", "caption": null}]}
{"article_url": "https://tamilmurasu.com.sg/world/state-emergency-extended-myanmar", "site_title": "மியன்மாரில் அவசரநிலை நீட்டிப்பு", "publish_date": "2025-01-31", "content": "மியன்மாரில் அவசரநிலை நீட்டிப்பு\n\n31 Jan 2025 - 4:46 pm\n\n1\n\nmins read\n\nமியன்மார் ராணுவ ஆட்சியில் செயல்படுகிறது. -\n\nகோப்புப் படம்: ராய்ட்டர்ஸ்\n\nAI\n\nSUMMARISE IN ENGLISH\n\nState of Emergency Extended in Myanmar\n\nNaypidaw: Myanmar's ruling military has extended a state of emergency for another six months, state media reported on Friday, a day ahead of the four-year anniversary of the coup that followed a decade of tentative democracy. Myanmar has been locked in a civil war triggered by the military's overthrow of the elected civilian government of Nobel Peace Prize winner Aung San Suu Kyi. The junta plans this year to hold an election, which critics have derided as a sham to keep the generals in power through proxies.\n\nGenerated by AI\n\nநேப்பிடோ:\n\nமியன்மாரில் அவசரநிலை ஆறு மாதங்களுக்கு நீட்டிக்கப்பட்டுள்ளது.\n\nமியன்மாரின் ராணுவ அரசாங்கம் அவ்வாறு செய்திருப்பதாக அதற்குச் சொந்தமான ஊடகம் வெள்ளிக்கிழமையன்று (ஜனவரி 31) தெரிவித்தது. அந்நாட்டில் ராணுவம் வலுக்கட்டாயமாக ஆட்சியைக் கைப்பற்றி நான்காண்டுகள் நிறைவடைவதற்கு முதல் நாளன்று இந்த அறிவிப்பு இடம்பெற்றுள்ளது.\n\nஅதற்கு முன்பு மியன்மார் 10 ஆண்டு காலத்துக்கு ஜனநாயக ஆட்சியில் செயல்பட்டது. அமைதிக்கான நோபெல் பரிசைப் பெற்ற ஆங் சான் சூச்சியின் ஜனநாயக முறையில் தேர்ந்தெடுக்கப்பட்ட அரசாங்கத்தை மியன்மார் ராணுவம் 2021ஆம் ஆண்டில் கவிழ்த்தது.\n\nஇவ்வாண்டு தேர்தலை நடத்த மியன்மாரின் ராணுவ அரசாங்கம் திட்டமிட்டுள்ளது. நடக்கவிருக்கும் தேர்தலுக்கு எதிராக கவனிப்பாளர்கள் கண்டனம் தெரிவித்துள்ளனர்.\n\nபிறரின் மூலம் ராணுவ அதிகாரிகள் தொடர்ந்து ஆட்சியில் இருக்கத் திட்டமிட்டுள்ளனர் என்பது கவனிப்பாளர்களின் வாதம்.\n\nகுறிப்புச் சொற்கள்\n\nஉலகம்\n\nமியன்மார்\n\nதேர்தல்\n\nஆட்சி\n\nஅரசாங்கம்\n\nஅவசரநிலை\n\nதொடர்புடைய செய்திகள்\n\nமியன்மாரில் பொது மன்னிப்பு அளிக்கப்பட்ட கைதிகளுக்கு விடுதலை\n\n04 Jan 2025\n\n-\n\n11:56 AM\n\nமியன்மாரில் வன்செயல்கள் நிறுத்தப்பட வேண்டும்: சிங்கப்பூர் வலியுறுத்து\n\n21 Dec 2024\n\n-\n\n7:20 PM\n\nஇந்தியச் சிறையிலிருந்து மியன்மார் பெண் கைதிகள் இருவர் தப்பியோட்டம்\n\n19 Dec 2024\n\n-\n\n6:07 PM", "images": [{"image_url": "https://cassette.sphdigital.com.sg/image/tamilmurasu/45978b08077ca616bb50485dea81c1499bcde903e739b2afdc7f9d00346787c6?w=825", "alt_text": "813f446a-d1c7-4815-b25e-8815327fae18", "caption": "மியன்மார் ராணுவ ஆட்சியில் செயல்படுகிறது. - கோப்புப் படம்: ராய்ட்டர்ஸ்"}, {"image_url": "https://cassette.sphdigital.com.sg/image/tamilmurasu/09e440b54f9cf461160154e245c3896d620e87245cf47232c3d7a22e6197c8bf?w=235", "alt_text": "தேர்ந்தெடுக்கப்பட்ட அரசாங்கத்தைக் கவிழ்த்திய மியன்மார் ராணுவத்தின் தலைவர் மூத்த ஜெனரல் மின் ஆங் ஹிலைங், 2021ஆம் ஆண்டு மார்ச் 27ஆம் தேதி ஆயுதப் படை தினத்தன்று ராணுவ அணிவகுப்பை வழிநடத்துகிறார். ", "caption": null}, {"image_url": "https://cassette.sphdigital.com.sg/image/tamilmurasu/225ef55517a84d37391837620aba58dab26194ec28fd92914cffd87d6785b778?w=235", "alt_text": "ஆசியான் வெளியுறவு அமைச்சர்கள் கூட்டத்தில் கலந்துகொள்வதற்காக டாக்டர் விவியன் பேங்காக் சென்று உள்ளார்.", "caption": null}, {"image_url": "https://cassette.sphdigital.com.sg/image/tamilmurasu/3e077f722f8141f687793dad9c4d7a6755c74a5438e66ca51fb8db2a38464fae?w=235", "alt_text": "போதைப் பொருள் கடத்தல் வழக்கில் மியன்மாரைச் சேர்ந்த சேர்ந்த வன்சுயேனி (எ) சுயினுஃபேலி (36), லால்சான்மாவி (44) என்ற இருவரும் கைது செய்யப்பட்டனர். ", "caption": null}]}
{"article_url": "https://tamilmurasu.com.sg/singapore/pulau-bukom-fuel-heist-jail-man-who-blocked-investigations", "site_title": "புலாவ் புக்கோம் எரிபொருள் திருட்டு: விசாரணைக்கு இடையூறு விளைவித்தவருக்குச் சிறை", "publish_date": "2025-01-31", "content": "புலாவ் புக்கோம் எரிபொருள் திருட்டு: விசாரணைக்கு இடையூறு விளைவித்தவருக்குச் சிறை\n\n31 Jan 2025 - 4:51 pm\n\n2\n\nmins read\n\n2007ஆம் ஆண்டுக்கும் 2018ஆம் ஆண்டுக்கும் இடைப்பட்ட காலகட்டத்தில் புலாவ் புக்கோம் எரிபொருள் சுத்திகரிப்பு ஆலையிலிருந்து ஷெல் ஊழியர்கள் சிலர் எரிபொருளைத் திருடியதாகத் தெரிவிக்கப்பட்டது. -\n\nபடம்: ராய்ட்டர்ஸ்\n\nAI\n\nSUMMARISE IN ENGLISH\n\nPulau Bukom Fuel Heist: Jail for man who blocked investigations\n\nWong Wai Seng was sentenced to two months in jail for obstructing an investigation into a $128 million fuel theft from the Pulau Bukom Shell Fuel refinery. Wong lied to police about the location of an officer linked to the heist. The mastermind, Juandi Bunkot, received a 29-year jail sentence, and the two ships involved in the theft are owned by Sentek Marine and Trading. Officers on the ships were linked to the heist and were arrested in August 2017.\n\nGenerated by AI\n\nபுலாவ் புக்கோம் ஷெல் எரிபொருள் சுத்திகரிப்பு ஆலையிலிருந்து எரிபொருள் திருடப்பட்டது தொடர்பான விசாரணைக்கு இடையூறு விளைவித்த குற்றத்துக்காக ஆடவருக்குச் சிறைத் தண்டனை விதிக்கப்பட்டுள்ளது.\n\n53 வயது வோங் வாய் செங்கிற்கு வெள்ளிக்கிழமையன்று (ஜனவரி 31) இரண்டு மாதச் சிறைத் தண்டனை விதிக்கப்பட்டது.\n\n$128 மில்லியன் பெறுமானமுள்ள எரிபொருள் திருட்டுடன் தொடர்புடைய அலுவலரின் இருப்பிடம் தொடர்பாகக் காவல்துறையினரிடம் வோங் பொய் கூறியதாகத் தெரிவிக்கப்பட்டது.\n\nவிசாரணைக்கு இடையூறு விளைவித்ததாகத் தம்மீது சுமத்தப்பட்ட குற்றச்சாட்டை வோங் ஒப்புக்கொண்டார்.\n\n2007ஆம் ஆண்டுக்கும் 2018ஆம் ஆண்டுக்கும் இடைப்பட்ட காலகட்டத்தில் புலாவ் புக்கோம் எரிபொருள் சுத்திகரிப்பு ஆலையிலிருந்து ஷெல் ஊழியர்கள் சிலர் எரிபொருளைத் திருடியதாகத் தெரிவிக்கப்பட்டது.\n\nஆலையிலிருந்து திருடப்பட்ட எரிபொருளை அந்தக் கும்பல், குறைந்த விலைக்குக் கப்பல்களுக்கு விற்றது.\n\nஅதன்மூலம் கிடைத்த பணத்தை அவர்கள் பகிர்ந்துகொண்டனர்.\n\nஇத்திருட்டின் மூளையாகச் செயல்பட்டவர்களில் ஒருவரான ஜுவான்டி புங்கோட்டுக்குக் குறைந்தது் $5.6 மில்லியன் கிடைத்தது.\n\nஅவருக்கு 29 ஆண்டுகள் சிறைத் தண்டனை விதிக்கப்பட்டது.\n\nசென்டெக் 22, சென்டெக் 26 ஆகிய கப்பல்கள் திருடப்பட்ட எரிபொருளைப் பெற்றுக்கொண்டன.\n\nஅவை இரண்டும் சென்டெக் மரின் அண்ட் டிரேடிங் நிறுவனத்துக்குச் சொந்தமானவை.\n\nஅந்தக் கப்பல்களில் இருந்த அலுவலர்களான பூ பு வென், வோங் குயின் வா, வோக் வாய் மெங் ஆகியோர் எரிபொருள் திருட்டுடன் தொடர்புடையவர்கள்.\n\nஎரிபொருள் திருட்டு குறித்து 2017ஆம் ஆண்டு ஆகஸ்ட் மாதம் காவல்துறையிடம் ஷெல் நிறுவனம் புகார் அளித்தது.\n\n2018ஆம் ஆண்டு ஜனவரி மாதத்தில் சென்டெக் நிறுவனத்தின் ஊழியர் ஒருவர் கைது செய்யப்பட்டார்.\n\nகுறிப்புச் சொற்கள்\n\nஎரிபொருள்\n\nதிருட்டு\n\nசிறை\n\nதொடர்புடைய செய்திகள்\n\nஎண்ணெய்யை திருட பெரும் சதித்திட்டம்: 12 பேர் மீது ஊழல் குற்றச்சாட்டு\n\n15 Apr 2022\n\n-\n\n5:30 AM", "images": [{"image_url": "https://cassette.sphdigital.com.sg/image/tamilmurasu/d7949eaa754b33fcacd4411358a6a1c95b030c0cce33da095fddfbda675f2c49?w=825", "alt_text": "fc8af3a2-2708-4070-8faa-9af90fc7d8e5", "caption": "2007ஆம் ஆண்டுக்கும் 2018ஆம் ஆண்டுக்கும் இடைப்பட்ட காலகட்டத்தில் புலாவ் புக்கோம் எரிபொருள் சுத்திகரிப்பு ஆலையிலிருந்து ஷெல் ஊழியர்கள் சிலர் எரிபொருளைத் திருடியதாகத் தெரிவிக்கப்பட்டது. - படம்: ராய்ட்டர்ஸ்"}, {"image_url": "https://cassette.sphdigital.com.sg/image/tamilmurasu/fb8b7640dce51dbd149b1f9f209543e2ba3e7af141296a273c4e21493ed92547?w=235", "alt_text": "(இடமிருந்து) ஏ. துரைசாமி, ஆனந்த் ஓம்பிரகாஷ், நூர்லிமான் பக்டி, எர்வின் சுகார்டி ஜமாலுதின், லீ பீன் லியான், முகம்மது கைருல் அஸ்ரி முகம்மது ஹனாஃபியா ஆகிய இவர்கள் ஆறு பேரும் நேற்று குற்றம் சுமத்தப்பட்ட 12 பேரில் அடங்குவர். படம்: ஸ்ட்ரெய்ட்ஸ் டைம்ஸ் ", "caption": null}]}
{"article_url": "https://tamilmurasu.com.sg/world/us-looking-if-deepseek-got-nvidia-ai-chips-through-singapore-other-countries", "site_title": "‘டீப்சீக்’கிற்கு சிங்கப்பூர் வழியாக சில்லுகள் சென்றதன் சாத்தியம் குறித்து விசாரணை", "publish_date": "2025-01-31", "content": "‘டீப்சீக்’கிற்கு சிங்கப்பூர் வழியாக சில்லுகள் சென்றதன் சாத்தியம் குறித்து விசாரணை\n\n31 Jan 2025 - 5:42 pm\n\n2\n\nmins read\n\nஎன்விடியா நிறுவன செயற்கை நுண்ணறிவுச் சில்லுகள் சீனாவுக்கு ஏற்றுமதி செய்யத் தடை உள்ளது. -\n\nகோப்புப் படம்: ராய்ட்டர்ஸ்\n\nAI\n\nSUMMARISE IN ENGLISH\n\nUS looking if DeepSeek got Nvidia AI chips through Singapore, other countries\n\nThe US has banned exports of AI technology, including Nvidia chips, to China. Despite the ban, Nvidia chips have been smuggled into China through Malaysia, Singapore, and the UAE. This smuggling has raised concerns about the effectiveness of the export ban. DeepSea AI, running on Nvidia chips, has become the most downloaded AI tool globally, leading to losses in US tech stock sales.\n\nGenerated by AI\n\nநியூயார்க்:\n\nசீனாவுக்கு அனுமதிக்கப்படாத கணினி சில்லுகளை (chip), புதிய செயற்கை நுண்ணறிவு நிறுவனமான டீப்சீக் (DeepSeek) பயன்படுத்துவதன் சாத்தியம் குறித்து அமெரிக்காவின் வர்த்தகத் துறை விசாரித்து வருகிறது.\n\nசெயற்கை நுண்ணறிவுத் தொழில்நுட்பத்துக்கு உதவும் சில்லுகள் அமெரிக்காவில் இருந்து சீனாவுக்கு ஏற்றுமதி செய்யப்படுவதற்குத் தடை உள்ளது. குறிப்பாக, என்விடியா Nvidia நிறுவனத்தின் செயற்கை நுண்ணறிவு சில்லுகளுக்கு அந்தத் தடை உள்ளது. அதிநவீன சில்லுகள் சீனாவுக்குச் சென்றுவிடாத வகையில் அந்தத் தடை ஏற்படுத்தப்பட்டது.\n\nஇந்நிலையில், டீப்சீக் நிறுவனத்திற்கு அந்தச் சில்லுகள் கிடைத்தது எப்படி என்பது குறித்த விசாரணை தொடங்கி உள்ளதாக அதுகுறித்து அறிந்த ஒருவர் ஊடகங்களிடம் கூறினார்.\n\nமலேசியா, சிங்கப்பூர், ஐக்கிய அரபு சிற்றரசுகள் போன்ற நாடுகள் வழியாக அந்தச் சில்லுகள் கடத்தப்பட்டு இருக்கலாம் என்ற சந்தேகம் எழுந்துள்ளது. ஆனால், அதுகுறித்து அமெரிக்க வர்த்தகத் துறை உடனடியாகக் கருத்து எதுவும் தெரிவிக்கவில்லை.\n\nஇந்நிலையில், சிங்கப்பூரில் இருந்து தனக்குக் கிடைக்கும் வருவாயில் சீனாவுக்கான விற்பனை எதுவும் இடம்பெறவில்லை என்று என்விடியா பேச்சாளர் ஒருவர் கூறியதாக Investing.com இணையத்தளத்தில் இரண்டு மாதங்களுக்கு முன்னர் வெளியான அறிக்கை குறிப்பிட்டது.\n\nஎன்விடியாவின் மொத்த விற்பனையில் சிங்கப்பூர் 20 விழுக்காட்டை வகிப்பது குறிப்பிடத்தக்கது.\n\nஉலகளவில் அதிகமாகப் பதிவிறக்கம் செய்யப்படும் செயற்கை நுண்ணறிவுக் கருவியாக டீப் சீக் உருவெடுத்து உள்ளது. அது அறிமுகம் செய்யப்பட்ட ஒரு வாரத்திலேயே அமெரிக்காவில் அதிகம் பதிவிறக்கம் செய்யப்பட்ட இலவசச் செயலியாகவும் டீப்சீக் மாறியுள்ளது.\n\nஅதன் விளைவாக, அமெரிக்கத் தொழில்நுட்பப் பங்குகளின் விற்பனையில் US$1 டிரில்லியன் (S$1.35 டிரில்லியன்) இழப்பு ஏற்பட்டது.\n\nகுறிப்புச் சொற்கள்\n\nசெயற்கை நுண்ணறிவு\n\nஎன்விடியா\n\nகடத்தல்\n\nதொடர்புடைய செய்திகள்\n\nஅமெரிக்காவை ஆட்டம் காண வைத்திருக்கும் சீனாவின் செயற்கை நுண்ணறிவுத் திறன்\n\n28 Jan 2025\n\n-\n\n4:21 PM", "images": [{"image_url": "https://cassette.sphdigital.com.sg/image/tamilmurasu/1cfb6bb7b02184f7ec4e338ea903282010bd8b3dd16538a925d9f04c03f89298?w=825", "alt_text": "8beff73a-1d70-462a-a225-13e02fff7ca1", "caption": "என்விடியா நிறுவன செயற்கை நுண்ணறிவுச் சில்லுகள் சீனாவுக்கு ஏற்றுமதி செய்யத் தடை உள்ளது. - கோப்புப் படம்: ராய்ட்டர்ஸ்"}, {"image_url": "https://cassette.sphdigital.com.sg/image/tamilmurasu/fc222fc2db4e6e7c9582184561c8516b2705f508829f84f61d764ea527146704?w=235", "alt_text": "சீன செயற்கை நுண்ணறிவு (ஏஐ) மென்பொருளான டீப்சீக் அறிமுகம்,  அமெரிக்க சில்லு தயாரிப்பு நிறுவனமான என்விடியாவின் மதிப்பீட்டை சில மணி நேரங்களில் 600 பில்லியன் அமெரிக்க டாலர் (812 பில்லியன் சிங்கப்பூர் வெள்ளி) குறைத்தது.", "caption": null}]}
{"article_url": "https://tamilmurasu.com.sg/india/metro-pillar-construction-mumbai-collapsed-and-crashed", "site_title": "மும்பையில் கட்டுமானப் பணியின்போது  மெட்ரோ தூண் இடிந்து விபத்து", "publish_date": "2025-01-31", "content": "மும்பையில் கட்டுமானப் பணியின்போது  மெட்ரோ தூண் இடிந்து விபத்து\n\n31 Jan 2025 - 5:29 pm\n\n1\n\nmins read\n\nமும்பையின் முக்கியப் போக்குவரத்து பாதையான சியோன்-டிராம்பே சாலைக்குச் செல்லும் சாலையில் இந்த விபத்து நடந்துள்ளது. -\n\nபடம்: ஏஎன்ஐ\n\nAI\n\nSUMMARISE IN ENGLISH\n\nMetro pillar on construction in Mumbai collapsed and crashed\n\nIn Mumbai, a section of an under-construction Metro pillar collapsed, causing panic. Fortunately, no injuries or fatalities occurred. Mumbai Metropolitan Area Development Authority (MRTA) reported the incident and stated that an investigation would be completed within two days. The accident raises concerns about the stability and safety measures of the ongoing metro work.\n\nGenerated by AI\n\nமும்பை:\n\nமும்பையின் செம்பூர் பகுதியில் கட்டப்பட்டு வரும் மெட்ரோ தூண் அங்குள்ள  குடியிருப்புப் பகுதியில் இடிந்து விழுந்தது.\n\nஅதிர்ஷ்டவசமாக யாருக்கும் காயங்களோ உயிரிழப்போ ஏற்படவில்லை என்று டைம்ஸ் ஆஃப் இந்தியா ஊடகத் தகவல் தெரிவித்துள்ளது.\n\nவியாழக்கிழமை இரவு 9.30 மணியளவில் நடந்த இந்தச் சம்பவம் அப்பகுதி மக்களிடையே பீதியை ஏற்படுத்தியுள்ளது.\n\nமும்பையின் முக்கியமான போக்குவரத்து பாதையான சியோன்-டிராம்பே சாலைக்குச் செல்லும் சாலையில் இந்த விபத்து நடந்துள்ளது.\n\nமும்பை பெருநகரப் பகுதி மேம்பாட்டு ஆணையத்தின் (எம்எம்ஆர்டிஏ) செய்தித் தொடர்பாளர் கூறுகையில், இந்தச் சம்பவம் குறித்து இரண்டு நாட்களுக்குள் நிறுவனம் முழுமையாக விசாரணை நடத்தும் என்றார்.\n\nஎனினும், இந்த விபத்து தற்போது நடைபெற்று வரும் மெட்ரோ பணியின் உறுதித் தன்மை மற்றும் பாதுகாப்பு நடவடிக்கைகள் குறித்த சந்தேகத்தை எழுப்பியுள்ளது.\n\nகுறிப்புச் சொற்கள்\n\nஇந்தியா\n\nபோக்குவரத்து\n\nவிபத்து\n\nவிசாரணை\n\nதொடர்புடைய செய்திகள்\n\n10 மாதத்திற்குள் தனித்துவமான ‘ஏஐ’: இந்தியா உறுதி\n\n30 Jan 2025\n\n-\n\n9:43 PM", "images": [{"image_url": "https://cassette.sphdigital.com.sg/image/tamilmurasu/ec9b9fbc1411cdb16ef062a8360a7dd615a00827a643b1386a41fb1c5a0a89cd?w=825", "alt_text": "3b77d6f2-d517-4681-8859-08ab79cf97c1", "caption": "மும்பையின் முக்கியப் போக்குவரத்து பாதையான சியோன்-டிராம்பே சாலைக்குச் செல்லும் சாலையில் இந்த விபத்து நடந்துள்ளது. - படம்: ஏஎன்ஐ"}, {"image_url": "https://cassette.sphdigital.com.sg/image/tamilmurasu/f5ba64aaa011ae55d93ae12bcf5464c49bbf1779affbfa14d119ddff83c79362?w=235", "alt_text": "உத்கர்ஷ் ஒடிசா மாநாட்டில் பேசிய அமைச்சர் அஸ்வினி வைஷ்ணவ் இந்தியா தனது ‘ஏஐ’ கருவியை 10 மாதங்களுக்குள் உருவாக்கி விடும் என்று கூறியுள்ளார்.", "caption": null}]}
{"article_url": "https://tamilmurasu.com.sg/cinema/lyrical-brilliance-poet-kaviarasu-kannadasan-part-3", "site_title": "‘மயக்கமா கலக்கமா மனதிலே குழப்பமா...’", "publish_date": "2025-01-31", "content": "‘மயக்கமா கலக்கமா மனதிலே குழப்பமா...’\n\n31 Jan 2025 - 4:21 pm\n\n3\n\nmins read\n\n‘சுமைதாங்கி’ படத்தில் இடம்பெற்ற ஒரு காட்சியில் ஜெமினி கணேசன், தேவிகா. -\n\nபடம்: ஊடகம்\n\n1\n\nof\n\n2\n\nகவிஞர் வாலி, எம்ஜிஆர், கவிஞர் கண்ணதாசன். -\n\nபடங்கள்: ஊடகம்\n\n1\n\nof\n\n2\n\n‘சுமைதாங்கி’ படத்தில் இடம்பெற்ற ஒரு காட்சியில் ஜெமினி கணேசன், தேவிகா. -\n\nபடம்: ஊடகம்\n\n1\n\nof\n\n2\n\nகவிஞர் வாலி, எம்ஜிஆர், கவிஞர் கண்ணதாசன். -\n\nபடங்கள்: ஊடகம்\n\n1\n\nof\n\n2\n\n‘சுமைதாங்கி’ படத்தில் இடம்பெற்ற ஒரு காட்சியில் ஜெமினி கணேசன், தேவிகா. -\n\nபடம்: ஊடகம்\n\n1\n\nof\n\n2\n\nAI\n\nSUMMARISE IN ENGLISH\n\nLyrical brilliance of poet Kaviarasu Kannadasan -PART 3\n\nPoets Kaviarasar Kannadasan and Vali faced personal challenges that inspired their poetry. Poet Vaali struggled with writing for MGR films due to a minor misunderstanding. However, the song \"Mayekama\" in the movie 'sumai thaangi', with its lyrics of perseverance, gave him hope.\n\nGenerated by AI\n\nகவியரசர் கண்ணதாசனை ஒருமுறை அவரது ரசிகர் ஒருவர் உங்களுக்கு எப்படி இவ்வளவு அற்புதமான கவிதை வருகிறது என்று கேட்டாராம்.\n\nஅதற்கு கவிஞர் தன்னடக்கத்துடன், “நான் எங்கே கவிதை புனைந்தேன், வாழ்க்கை அனுபவங்களைத்தானே எழுதினேன்,” எனப் பதிலளித்தாராம்.\n\nஆம், கவிஞரின் தனிப்பட்ட வாழ்விலும் அவரது அரசியல் வாழ்விலும் அவர் சந்தித்த சோதனைகள் ஏராளம் ஏராளம். அதில் அவருக்கு ஏற்பட்ட அனுபவங்கள் கணக்கிலடங்கா.\n\nஅதன் பயனாக சோகத்திலும் அவரால் நம்பிக்கையுடன் இருக்க முடிந்தது, மற்றவர்களையும் தன் கவிதை வரிகளால் தூக்கி நிறுத்த முடிந்தது.\n\nஅதற்கு இதோ ஒரு சான்று. எம்ஜிஆர் படங்களுக்குப் பாடல்கள் எழுதி பிரபலமானவர் கவிஞர் வாலி.\n\nகவியரசரைப் போலவே அவரும் நமக்காகவே அடுக்கு மொழியால் அறிவுரை கூறுவதுபோல் இருக்கும்.\n\nஅப்படிப்பட்ட கவிஞருக்கு ஒருமுறை எம்ஜிஆருடன் ஏற்பட்ட சிறு மனவருத்தத்தால் எம்ஜிஆர் நடிக்கும் படங்களுக்கு பாட்டெழுதும் வாய்ப்புக் கிடைக்காமல் சிரமப்பட்டார்.\n\nவேறொன்றுமில்லை, கவிஞர் வாலியின் திருமணத்தை எம்ஜிஆர் சிறப்பாக நடத்த வேண்டும் என்று நினைத்திருக்க, அவரோ நடிகை ரமண திலகத்தை எளிமையான முறையில் காதும் காதும் வைத்தாற்போல் திருமணம் செய்து கொண்டார்.\n\nஅதைத் தொடர்ந்து எம்ஜிஆர் படங்களுக்கு வாய்ப்புக் கிடைக்காமல் சில ஆண்டுகள் சிரமப்பட்டார்.\n\nசரி, இந்த சினிமாவுக்கு பாடல் எழுதும் தொழில் நமக்கு சரிப்பட்டு வராது என முடிவுகட்டி கிளம்பினாராம் வாலி.\n\nஅப்பொழுது ஒலித்த கவியரசரின் பாடல் ஒன்றுதான் அவருடைய எதிர்காலத்தை அடியோடு புரட்டிப் போட்டதாகக் கூறப்படுகிறது.\n\nஅது என்ன பாடல் எனத் தெரிந்துகொள்ள ஆவலாக இருக்கிறதா? அதுதான் சுமைதாங்கி படத்தில் வரும் ‘மயக்கமா கலக்கமா...’ என்ற பாடல்.\n\nஅந்தப் பாடல் வரிகளை நன்றாகக் கேட்டால் அது எவரையும் நம்பிக்கையுடன் கண்களைத் துடைத்துக் கொண்டு மீண்டும் எழுந்து செயல்படத் தூண்டும்.\n\nஇதோ அந்த வரிகள்:\n\n“மயக்கமா கலக்கமா மனதிலே குழப்பமா\n\nவாழ்க்கையில் நடுக்கமா\n\nவாழ்க்கை என்றால் ஆயிரமிருக்கும்\n\nவாசல்தோறும் வேதனை இருக்கும்\n\nவந்த துன்பம் எதுவென்றாலும்\n\nவாடி நின்றால் ஓடுவதில்லை\n\nஎதையும் தாங்கும் இதயம் இருந்தால்\n\nஇறுதி வரைக்கும் அமைதி கிடைக்கும்”\n\nஇதில் வரும் அடுத்த சில வரிகள்தான் கவிஞர் வாலிக்கு நம்பிக்கையை, அவருக்கு மட்டுமல்ல, எனக்குத் தெரிந்து பலரது வாழ்க்கையில் நம்பிக்கை ஒளியினை ஏற்றி வைத்தது.\n\n“ஏழை மனதை மாளிகையாக்கி\n\nஇரவும் பகலும் காவியம் பாடி\n\nநாளைப் பொழுதை இறைவனுக்கு அளித்து\n\nநடக்கும் வாழ்வில் அமைதியைத் தேடு\n\nஉனக்கும் கீழே உள்ளவர் கோடி\n\nநினைத்துப் பார்த்து நிம்மதி நாடு “\n\nஇந்தக் கடைசி இரண்டு வரிகள் கவிஞர் வாலியை தேற்றிவிட, அவரும் திரும்பவும் பாட்டெழுதும் தொழிலுக்கு திரும்பியதாகக் கூறப்படுகிறது.\n\nஅது மட்டுமல்ல, எம்ஜிஆரும் பழையபடி அவரைத் தான் நடித்த  ‘தாழம்பூ’ படத்துக்கு பாட்டெழுதுமாறு கேட்டுக்கொண்டார்.\n\nஆனால், அந்தப் படத்தில், அவர் எழுதிய பாட்டிலேயே எம்ஜிஆருக்கு உறைக்கும்படி நச்சென தனது எண்ண ஓட்டத்தை கவிஞர் வாலி தனது பாடல் வரிகள் மூலம் உணர்த்தினார். அந்தப் பாடல் வரிகள் இது:\n\n“எங்கே போய்விடும் காலம்\n\nஅது என்னையும் வாழ வைக்கும்\n\nநீ இதயத்தைத் திறந்து வைத்தால்\n\nஅது உன்னையும் வாழ வைக்கும்\n\n“கால்கள் இருக்க, கைகள் இருக்க\n\nகவலைகள் நம்மை என்ன செய்யும்.....”\n\nஎன எம்ஜிஆரையே லைட்டாக கிண்டல் செய்வதுபோல் பாட்டு வரிகளை அமைத்தார் வாலி.\n\nஎது எப்படியோ, கவிஞர் வாலிக்கு நம்பிக்கையூட்டி அவரைத் திரும்பவும் திரைப்பாடல் எழுதத் தூண்டியது ‘சுமைதாங்கி’ படத்தில் வந்த கவியரசரின் பாட்டு வரிகள்தான்.\n\nகுறிப்புச் சொற்கள்\n\nகவிஞர்\n\nகண்ணதாசன்\n\nவாலி\n\nஎம்ஜிஆர்\n\nபாடல்\n\nதொடர்புடைய செய்திகள்\n\nகவியரசு கண்ணதாசனின் கவிச்சுவை\n\n17 Jan 2025\n\n-\n\n5:36 PM\n\nகவியரசு கண்ணதாசனின் கவிச்சுவை -           பகுதி 2\n\n24 Jan 2025\n\n-\n\n6:08 PM", "images": [{"image_url": "https://cassette.sphdigital.com.sg/image/tamilmurasu/d4469b67842aee3de81ef0ecb6db2572bb9bce5c28b5b454b1727b40701ef162?w=825", "alt_text": "51101d29-238a-4966-9539-68057231cc39", "caption": "‘சுமைதாங்கி’ படத்தில் இடம்பெற்ற ஒரு காட்சியில் ஜெமினி கணேசன், தேவிகா. - படம்: ஊடகம் 1 of 2"}, {"image_url": "https://cassette.sphdigital.com.sg/image/tamilmurasu/b4fa9c17c51f098f9857ad6bbbc5b1b697cc8ec23adeabe8ed94511f1747c73c?w=825", "alt_text": "089b0fbd-e697-4605-ba00-99a164fcf876", "caption": "கவிஞர் வாலி, எம்ஜிஆர், கவிஞர் கண்ணதாசன். - படங்கள்: ஊடகம் 1 of 2"}, {"image_url": "https://cassette.sphdigital.com.sg/image/tamilmurasu/9bdf7ac22347b2ab83cf116096dd7574f754d11546131f1893a7a00ffa6567d9?w=235", "alt_text": "கவிஞர் கண்ணதாசன்.", "caption": null}, {"image_url": "https://cassette.sphdigital.com.sg/image/tamilmurasu/39422d7238b65a165951cc757273be16c69d8e836c76b96bfa3c89a01a39235e?w=235", "alt_text": "‘நெஞ்சில் ஓர் ஆலயம்’ படத்தில் இடம்பெற்ற ‘சொன்னது நீதானா’ பாடல் காட்சி.", "caption": null}]}
{"article_url": "https://tamilmurasu.com.sg/world/18-3-m-allocated-expand-ipoh-airport", "site_title": "ஈப்போ விமான நிலையத்தை விரிவுபடுத்த $18.3 மி. ஒதுக்கீடு", "publish_date": "2025-01-31", "content": "ஈப்போ விமான நிலையத்தை விரிவுபடுத்த $18.3 மி. ஒதுக்கீடு\n\n31 Jan 2025 - 4:37 pm\n\n1\n\nmins read\n\nஈப்போவின் சுல்தான் அஸ்லான் ‌ஷா விமான நிலையம். -\n\nபடம்: wikiwand.com / இணையம்\n\nAI\n\nSUMMARISE IN ENGLISH\n\n$18.3 m allocated to expand Ipoh Airport\n\nMalaysia's housing and local government Minister, Nga Kor Ming announced that the government approved a R60 million allocation to expand Ipoh's Sultan Azlan Shah Airport. The project aims to address the increasing number of passengers, which exceeded the airport's current capacity of 500,000 last year.\n\nGenerated by AI\n\nஈப்போ:\n\nமலேசியாவின் பேராக் மாநிலத் தலைநகர் ஈப்போவில் உள்ள சுல்தான் அஸ்லான் ‌ஷா விமான நிலையத்தை விரிவுபடுத்துவதற்கு 60 மில்லியன் ரிங்கிட் (18.3 மில்லியன் வெள்ளி) நிதியை ஒதுக்க அரசாங்கம் ஒப்புதல் வழங்கியுள்ளது.\n\nமலேசியாவின் வீடமைப்பு, உள்ளூர் அரசாங்க அமைச்சர் ங்கா கோர் மிங் அதனைத் தெரிவித்தார் என்று மலாய் மெயில் போன்ற ஊடகங்கள் செய்தி வெளியிட்டுள்ளன. இது, பேராக்வாசிகளுக்கு மலேசியப் பிரதமர் அன்வார் இப்ராகிமின் சிறப்பு சீனப் புத்தாண்டுப் பரிசு என்று திரு ங்கா குறிப்பிட்டார்.\n\n“இந்தத் (விரிவுபடுத்துதல்) திட்டம் இரண்டு கட்டங்களாகப் பிரிக்கப்படும். முதல் கட்டத்துக்கு எட்டு மில்லியன் ரிங்கிட் ஒதுக்கப்படும். இரண்டாம் கட்டத்துக்கு 52 மில்லியன் ரிங்கிட் ஒதுக்கப்படும்,” என்று திரு ங்கா தெரிவித்தார்.\n\n“விமான நிலையத்தின் நுழைவாயில்கள், வெளிவாயில்களை விரிவுபடுத்த ஈப்போ நகர மன்றம் மேலும் நான்கு மில்லியன் ரிங்கிட்டை ஒதுக்கும்,” என்றும் அவர் குறிப்பிட்டார். சீனப் புத்தாண்டுக் கொண்டாட்ட நிகழ்ச்சி ஒன்றில் பங்கேற்றபோது திரு ங்கா இவ்விவரங்களை வெளியிட்டார்.\n\nசுல்தான் அஸ்லான் ‌ஷா விமான நிலையத்தால் அதிகபட்சமாக 500,000 பயணிகளை மட்டுமே கையாள முடியும்; ஆனால், சென்ற ஆண்டு அது 512,000 பயணிகளைக் கையாண்டதாக அவர் தெரிவித்தார். அதனால் விரிவுபடுத்தும் பணிகள் அவசியம் என்று அவர் விளக்கினார்.\n\nகுறிப்புச் சொற்கள்\n\nஉலகம்\n\nமலேசியா\n\nவிமான நிலையம்\n\nவிரிவாக்கம்\n\nதொடர்புடைய செய்திகள்\n\nபேராக்கில் மது விற்பனை தொடரும்: மாநில அமைச்சர்\n\n26 Jan 2025\n\n-\n\n3:25 PM", "images": [{"image_url": "https://cassette.sphdigital.com.sg/image/tamilmurasu/778276dd5c07e8168d78cfe9c87a92747bbf2695e2f6350736dcd5a38250c937?w=825", "alt_text": "6efae8ec-7d0b-468b-a748-d253c6134c4f", "caption": "ஈப்போவின் சுல்தான் அஸ்லான் ‌ஷா விமான நிலையம். - படம்: wikiwand.com / இணையம்"}, {"image_url": "https://cassette.sphdigital.com.sg/image/tamilmurasu/2f8fd54598b17cab1cd4ca597e02ccdbfec140681aefd1c422ba6c35dd53fe02?w=235", "alt_text": "பேராக் மாநிலத் தலைநகர் ஈப்போ.", "caption": null}]}
{"article_url": "https://tamilmurasu.com.sg/world/air-pollution-action-against-farmers-who-burn-crops-against-ban", "site_title": "காற்று மாசு: தடையை மீறி பயிர்களை எரிக்கும் விவசாயிகள்மீது நடவடிக்கை", "publish_date": "2025-01-31", "content": "காற்று மாசு: தடையை மீறி பயிர்களை எரிக்கும் விவசாயிகள்மீது நடவடிக்கை\n\n31 Jan 2025 - 5:24 pm\n\n1\n\nmins read\n\nதாய்லாந்து தலைநகர் பேங்காக்கிலிருந்து கடும் காற்று மாசுக்கு இடையே புறப்படும் விமானம். -\n\nபடம்: ராய்ட்டர்ஸ்\n\nAI\n\nSUMMARISE IN ENGLISH\n\nAir pollution: action against farmers who burn crops against ban\n\nAir pollution surged in Bangkok and other cities due to smoke from vehicles, factories, and crop burning. Bangkok ranked seventh on the list of most polluted cities globally on January 31. In response, the Thai government enforced a ban on crop burning and ordered authorities to report on arrests of violators.\n\nGenerated by AI\n\nபேங்காக்:\n\nகாற்று மாசுடன் போராடிவரும் தாய்லாந்தில் நூற்றுக்கான பள்ளிகள் நச்சுக்காற்று அச்சத்தால் கடந்த வாரம் மூடப்பட்டன. காற்று மாசைக் கட்டுப்படுத்த அந்நாட்டு அரசாங்கம் பல்வேறு கட்டுப்பாடுகளை விதித்துவரும் நிலையில், பயிர்களை எரிப்பதற்கான தடையை மீறும் விவசாயிகள் மீது நடவடிக்கை எடுக்க வெள்ளிக்கிழமையன்று (ஜனவரி 31) உத்தரவிட்டுள்ளது.\n\nபயிர்களை எரிப்பதால் வரும் கரும்புகையுடன் வாகனங்கள், தொழிற்சாலை ஆகியவற்றிலிருந்து வெளியாகும் புகை கலப்பதால் பேங்காக் மற்றும் அதையொட்டியுள்ள நகரங்களில் இவ்வாண்டு தொடக்கத்தில் காற்று மாசு அதிகரித்ததாகக் கூறப்பட்டது.\n\nஜனவரி 31ஆம் தேதி, ‘ஐகியூஏர்’ எனும் காற்று கண்காணிப்பு நிறுவனத்தால் நடத்தப்பட்ட உலகின் மிகவும் மோசமாக காற்று மாசடைந்த நகரங்களின் பட்டியலில் பேங்காக் ஏழாவது இடத்தைப் பிடித்தது.\n\nபயிர்களை எரிக்க விதிக்கப்பட்ட தடையை அமல்படுத்துமாறு அதிகாரிகளுக்குத் தாய்லாந்து அரசாங்கம் ஜனவரி 30ஆம் தேதி உத்தரவிட்டது. மேலும், தடையை மீறியதால் கைதுசெய்யப்பட்ட விவசாயிகளின் எண்ணிக்கை குறித்து அறிக்கை சமர்ப்பிக்குமாறு அதிகாரிகளை அது கேட்டுகொண்டது.\n\nகுறிப்புச் சொற்கள்\n\nதாய்லாந்து\n\nகாற்றுத்தரம்\n\nமாசுபாடு\n\nவிவசாயி\n\nதொடர்புடைய செய்திகள்\n\nதென்கிழக்காசிய நகர்களில் காற்றுத் தரம் மோசம்\n\n24 Jan 2025\n\n-\n\n6:19 PM", "images": [{"image_url": "https://cassette.sphdigital.com.sg/image/tamilmurasu/05a5684f9088282947868c714d66d4f3a0ecbf9977ad1c9d2d99c57352a4a33e?w=825", "alt_text": "2d58e40e-e4f8-4052-b4eb-fdf0ba94562e", "caption": "தாய்லாந்து தலைநகர் பேங்காக்கிலிருந்து கடும் காற்று மாசுக்கு இடையே புறப்படும் விமானம். - படம்: ராய்ட்டர்ஸ்"}, {"image_url": "https://cassette.sphdigital.com.sg/image/tamilmurasu/5c40bf84913a491bb1d7b0471e17d135d5db743f292d03e127dc21d912f9378e?w=235", "alt_text": "தாய்லாந்து தலைநகர் பேங்காக்கில் காற்றுத்தரம் வெள்ளிக்கிழமை முற்பகலில்  (ஜனவரி 24) மிக மோசமாக இருந்தது.", "caption": null}]}
{"article_url": "https://tamilmurasu.com.sg/singapore/spore-lift-cap-number-unmanned-aircraft-above-250g-can-be-registered", "site_title": "250 கிராமுக்கும் அதிகமான ஆளில்லா வானூர்தி: பதிவு வரம்பு நீக்கம்", "publish_date": "2025-01-31", "content": "250 கிராமுக்கும் அதிகமான ஆளில்லா வானூர்தி: பதிவு வரம்பு நீக்கம்\n\n31 Jan 2025 - 4:01 pm\n\n2\n\nmins read\n\nவான்வெளியில் ஆளில்லா வானூர்திகளை பறக்கவிடுவது தொடர்பான விதிமுறை எளிமைப்படுத்தப்படும் என்று தெரிவிக்கப்பட்டது. எல்லா நாள்களிலும் கூடுதல் உயரத்தில் ஆளில்லா வானூர்திகளைப் பறக்கவிட நிறுவனங்களுக்கு அனுமதி வழங்கப்படும். -\n\nபடம்: ஸ்ட்ரெய்ட்ஸ் டைம்ஸ்\n\nAI\n\nSUMMARISE IN ENGLISH\n\nS’pore to lift cap on number of unmanned aircraft above 250g that can be registered\n\nEffective February 14, Singapore will lift the limit on the number of drones over 250g that can be registered per person or company, aiming to boost the drone sector. The simplified airspace rules allow high-altitude drone flights on all days. The previous registration cap of five drones per Singaporean resident and one drone for foreigners and non-residents is removed. In 2024, 2,305 individuals registered their drones, with 80% registering only one. The Civil Aviation Authority of Singapore (CAAS) stated that the changes will not compromise public safety.\n\nGenerated by AI\n\nசிங்கப்பூரில் தனிநபர் அல்லது நிறுவனங்கள் பதிவு செய்யக்கூடிய  250 கிராமுக்கும் அதிகமான எடை கொண்ட ஆளில்லா வானூர்திகளின் எண்ணிக்கை தொடர்பான வரம்பு பிப்ரவரி 14ஆம் தேதியிலிருந்து நீக்கப்படும் என்று தெரிவிக்கப்பட்டுள்ளது.\n\nஆளில்லா வானூர்தித்துறையின் மேம்பாட்டுக்கு ஆதரவு வழங்கும் நோக்கில் இந்த நடவடிக்கை எடுக்கப்படுகிறது.\n\nவான்வெளியில் ஆளில்லா வானூர்திகளை பறக்கவிடுவது தொடர்பான விதிமுறை எளிமைப்படுத்தப்படும் என்று தெரிவிக்கப்பட்டது.\n\nஎல்லா நாள்களிலும் கூடுதல் உயரத்தில் ஆளில்லா வானூர்திகளைப் பறக்கவிட நிறுவனங்களுக்கு அனுமதி வழங்கப்படும்.\n\nஇந்தத் தகவலைச் சிங்கப்பூர் சிவில் விமானப் போக்குவரத்து ஆணையம் வெள்ளிக்கிழமையன்று (ஜனவரி 31) அறிவித்தது.\n\nபதிவு வரம்பு அகற்றப்படுவதன் மூலம் பொதுமக்கள், விமானப் போக்குவரத்தின் பாதுகாப்புக்கு எவ்வித பாதிப்பும் ஏற்படாமல் பலன் தரும் வகையில் ஆளில்லா வானூர்திகளைப் பயன்படுத்தலாம் என்று ஆணையம் கூறியது.\n\nசிங்கப்பூரில் 250 கிராமுக்கும் அதிகமான ஆளில்லா வானூர்தியைப் பறக்கவிடுவதற்கு முன்பு அதைப் பதிவு செய்ய வேண்டும் என்ற விதிமுறை 2020ஆம் ஆண்டு ஜனவரி மாதம் அறிமுகப்படுத்தப்பட்டது.\n\nஅதன்படி, அதிகபட்சம் ஐந்து ஆளில்லா வானூர்திகளை சிங்கப்பூரர்களும் சிங்கப்பூர் நிரந்தரவாசிகளும் பதவி செய்துகொள்ளலாம்.\n\nசிங்கப்பூரர் அல்லாதோர், வெளிநாட்டவர்கள் ஆகியோர் ஒரே ஓர் ஆளில்லா வானூர்தியை மட்டுமே பதிவு செய்துகொள்ளலாம்.\n\nகூடுதல் ஆளில்லா வானூர்திகளைப் பதிவு செய்துகொள்ள விரும்புவோர் ஆணையத்திடமிருந்து அனுமதி பெற வேண்டும்.\n\n2024ஆம் ஆண்டில் 2,305 பேர் தங்கள் ஆளில்லா வானூர்திகளை ஆணையத்துடன் பதிவு செய்துகொண்டனர்.\n\nஅவர்களில் 80 விழுக்காட்டினர் ஓர் ஆளில்லா வானூர்தியைப் பதிவு செய்தனர்.\n\n11 விழுக்காட்டினர் இரண்டு ஆளில்லா வானூர்திகளைப் பதிவு செய்தனர்.\n\nமூன்று விழுக்காட்டினர் மூன்று ஆளில்லா வானூர்திகளைப் பதிவு செய்தனர்.\n\nஇரண்டு விழுக்காட்டினர் நான்கு ஆளில்லா வானூர்திகளையும் ஒரு விழுக்காட்டினர் ஐந்து ஆளில்லா வானூர்திகளையும் பதிவு செய்தனர்.\n\nஎஞ்சிய மூன்று விழுக்காட்டினர் ஐந்துக்கும் அதிகமான ஆளில்லா வானூர்திகளைப் பதிவு செய்தனர்.\n\nகூடுதல் ஆளில்லா வானூர்திகளைப் பதிவு செய்தவர்கள் பொதுவாக அவற்றைப் பயன்படுத்தி வர்த்தகச் சேவைகளை வழங்கியவர்கள் அல்லது ஆளில்லா வானூர்திகளைச் சுயமாக வடிவமைத்துக் கட்டிய ஆர்வலர்கள் என்று ஆணையம் கூறியது.\n\n250 கிராமுக்கும் குறைவான ஆளில்லா வானூர்தியை ஆணையத்துடன் பதிவு செய்யத் தேவையில்லை.\n\nகுறிப்புச் சொற்கள்\n\nஆளில்லா வானூர்தி\n\nவரம்பு\n\nவிமானப் போக்குவரத்து\n\nதொடர்புடைய செய்திகள்\n\n800க்கும் மேற்பட்ட அதிகாரிகளைப் பணியில் ஈடுபடுத்தும் காவல்துறை\n\n28 Dec 2024\n\n-\n\n3:11 PM", "images": [{"image_url": "https://cassette.sphdigital.com.sg/image/tamilmurasu/2f17f8ab70d466a110e184c6f8d61af1ccbc64761ae96d062c497e42b65303ae?w=825", "alt_text": "546ab6d7-aa5e-493c-acdb-11dd35a546f8", "caption": "வான்வெளியில் ஆளில்லா வானூர்திகளை பறக்கவிடுவது தொடர்பான விதிமுறை எளிமைப்படுத்தப்படும் என்று தெரிவிக்கப்பட்டது. எல்லா நாள்களிலும் கூடுதல் உயரத்தில் ஆளில்லா வானூர்திகளைப் பறக்கவிட நிறுவனங்களுக்கு அனுமதி வழங்கப்படும். - படம்: ஸ்ட்ரெய்ட்ஸ் டைம்ஸ்"}, {"image_url": "https://cassette.sphdigital.com.sg/image/tamilmurasu/fa955ffa177c6616f0d31a5b2692fb945b6a2aae814deb737ca8b55f4542aafd?w=235", "alt_text": "மரினா பேயில் வியாழக்கிழமை (டிசம்பர் 26) ஆளில்லா வானூர்தியைப் பறக்கவிடும் காவல்துறை அதிகாரிகள்.", "caption": null}]}
{"article_url": "https://tamilmurasu.com.sg/singapore/tax-refund-e-mails-singapore-customs-are-scams-warns-authority", "site_title": "சுங்கத் துறை பெயரில் மோசடி; திருப்பித் தரப்படும் வரி தொடர்பில் மின்னஞ்சல்", "publish_date": "2025-01-31", "content": "சுங்கத் துறை பெயரில் மோசடி; திருப்பித் தரப்படும் வரி தொடர்பில் மின்னஞ்சல்\n\n31 Jan 2025 - 4:00 pm\n\n1\n\nmins read\n\nசுங்கத் துறையிலிருந்து வந்ததைப் போன்று திருப்பித் தரப்படும் வரி தொடர்பான மின்னஞ்சல்களை மோசடி கும்பல் பொதுமக்களுக்கு அனுப்புவதாகச் சுங்கத்துறை தெரிவித்தது. -\n\nபடம்: சிங்கப்பூர் சுங்கத்துறை\n\nAI\n\nSUMMARISE IN ENGLISH\n\n‘Tax refund’ e-mails from Singapore Customs are scams, warns authority\n\nTax refund e-mails that appear to be from Singapore Customs are a new ploy of scammers impersonating the authorities.\n\nSingapore Customs warned of the hoax in a Facebook post on Jan 31. It said recipients are prompted to “choose their refund method” – including via a bank transfer or their credit card – and click on a hyperlink to claim the tax return.\n\nCustoms would not send hyperlinks for cash transactions and such e-mails are not from them, said the agency.\nIt added that official e-mail addresses under Singapore Customs contain the domain @customs.gov.sg and official correspondence would never be sent from personal e-mail accounts like Gmail or Yahoo.\n\nGenerated by AI\n\nசிங்கப்பூர் சுங்கத் துறை பெயரில் நூதன மோசடி நடப்பதாகப் பொதுமக்களை அத்துறை எச்சரித்துள்ளது. சுங்கத்துறை அதிகாரிகள் போல் ஆள்மாறாட்டத்தில் ஈடுபடும் மோசடி கும்பல் இச்செயலில் ஈடுபட்டு வருவதாகவும் அது சொன்னது.\n\nசுங்கத் துறையிலிருந்து வந்ததைப் போன்று திருப்பித் தரப்படும் வரி தொடர்பான மின்னஞ்சல்களை மோசடி கும்பல் பொதுமக்களுக்கு அனுப்புவதாகச் சுங்கத்துறை தெரிவித்தது.\n\nதிருப்பித் தரப்படும் வரியைப் பெறுவதற்கான முறையைத் தேர்வுச்செய்யும்படி மோசடி மின்னஞ்சலில் குறிப்பிடப்பட்டிருக்கும். அதாவது, வங்கிப் பரிமாற்றம் அல்லது கடன் அட்டை போன்ற விவரங்கள் அதில் இருக்கும். வரிப் பணத்தைப் பெறுவதற்கு கொடுக்கப்பட்டிருக்கும் இணையப்பக்கத்தைத் சொடுக்கும்படி மின்னஞ்சலில் மோசடிக்காரர்கள் அறிவுறுத்துவர்.\n\nபண பரிவர்த்தனைகளுக்கு இணையப்பக்கங்களுக்குச் செல்லுமாறு சுங்கத்துறை அனுப்பும் மின்னஞ்சல்களில் இருக்காது. அத்தகைய மின்னஞ்சல்கள் மோசடிக்காரர்களிடமிருந்து வருவது என இதுதொடர்பாக வெள்ளிக்கிழமையன்று (ஜனவரி 31) வெளியிட்ட ஃபேஸ்புக் பதிவில் சுங்கத்துறை பொதுமக்களை எச்சரித்தது.\n\nசிங்கப்பூர் சுங்கத்துறையின் அதிகாரத்துவ மின்னஞ்சல் முகவரிகள் @customs.gov.sg என்ற இணைப்பைக் கொண்டிருக்கும் என்றும் தனிப்பட்ட மின்னஞ்சல் கணக்குகளிலிருந்து துறைசார்ந்த கடிதங்கள் எதையும் அதிகாரிகள் அனுப்பமாட்டார்கள் என்றும் அது கூறியது.\n\nகுறிப்புச் சொற்கள்\n\nமோசடி\n\nகும்பல்\n\nசுங்கத்துறை\n\nமின்னஞ்சல்\n\nஃபேஸ்புக்\n\nதொடர்புடைய செய்திகள்\n\nசிங்கப்பூரில் போலிஸ் அதிகாரிகளுடன் மோதலில் ஈடுபட்டபோது ஆடவரின் வயிற்றில் துப்பாக்கிக் குண்டு பாய்ந்தது\n\n05 Nov 2020\n\n-\n\n8:30 PM", "images": [{"image_url": "https://cassette.sphdigital.com.sg/image/tamilmurasu/33c67c8591703ec2b6a4c918e8aaa4bee9cd50c90dbb45babc723df0fcf7ac93?w=825", "alt_text": "ca248a79-c683-4244-affd-647ac4e89347", "caption": "சுங்கத் துறையிலிருந்து வந்ததைப் போன்று திருப்பித் தரப்படும் வரி தொடர்பான மின்னஞ்சல்களை மோசடி கும்பல் பொதுமக்களுக்கு அனுப்புவதாகச் சுங்கத்துறை தெரிவித்தது. - படம்: சிங்கப்பூர் சுங்கத்துறை"}, {"image_url": "https://cassette.sphdigital.com.sg/image/tamilmurasu/0722a997435f637f9c79cea0fa11dd9235307b968134024f20a7b5d4a4ddb28a?w=235", "alt_text": "கைதானவர்களிடமிருந்து பறிமுதல் செய்யப்பட்ட பொருள்கள். படங்கள்: ஸ்ட்ரெய்ட்ஸ் டைம்ஸ்", "caption": null}]}
{"article_url": "https://tamilmurasu.com.sg/india/27-bangladeshis-arrested-fake-aadhaar-cards", "site_title": "போலி ஆதார் அட்டைகளுடன் 27 பங்ளாதேஷியர் கைது", "publish_date": "2025-01-31", "content": "போலி ஆதார் அட்டைகளுடன் 27 பங்ளாதேஷியர் கைது\n\n31 Jan 2025 - 3:50 pm\n\n1\n\nmins read\n\nகேரள மாநிலத்தில் ஒரே நேரத்தில் இத்தனை பங்ளாதேஷியர் கைதுசெய்யப்பட்டிருப்பது இதுவே முதன்முறை. -\n\nமாதிரிப்படம்: பிக்சாபே\n\nAI\n\nSUMMARISE IN ENGLISH\n\n27 Bangladeshis arrested with fake aadhaar cards\n\nTwenty-eight Bangladeshi nationals were arrested in Kerala's Ernakulam district, including two women, in an operation named 'Clean'. The arrests followed the apprehension of Taslima Begum, a Bangladeshi woman, several weeks ago. The police believe the individuals crossed the border and obtained Aadhaar cards with the assistance of an agent. The investigation will extend to West Bengal to identify those involved in facilitating illegal entry into India.\n\nGenerated by AI\n\nகொச்சி:\n\nபோலி ஆவணங்களுடன் கேரள மாநிலத்தில் தங்கியிருந்த 27 பங்ளாதேஷியர்கள் கைதுசெய்யப்பட்டனர்.\n\nபயங்கரவாதத் தடுப்புப் படையினருடன் இணைந்து எர்ணாகுளம் காவல்துறை மேற்கொண்ட அதிரடிச் சோதனையின்போது அவர்கள் பிடிபட்டனர்.\n\nகேரள மாநிலத்தில் ஒரே நேரத்தில் இத்தனை பங்ளாதேஷியர் கைதுசெய்யப்பட்டிருப்பது இதுவே முதன்முறை.\n\nசில வாரங்களுக்குமுன் தஸ்லிமா பேகம் என்ற 28 வயது பங்ளாதேஷியப் பெண் பிடிபட்டார். அதனைத் தொடர்ந்து, எர்ணாகுளம் புறநகர் மாவட்டக் காவல்துறைத் தலைவர் வைபவ் சக்சேனாவின் ‘ஆப்பரேஷன் கிளீன்’ என்ற சிறப்பு நடவடிக்கைமூலம் மற்ற 28 பேரும் கைதுசெய்யப்பட்டுள்ளனர்.\n\nஇதனிடையே, கொச்சியில் சட்டவிரோதமாகத் தங்கியிருந்ததாகக் கூறி, கொபித்திபா, 22, ருபினா ஷேக், 19, என்ற இரு பெண்கள் வியாழக்கிழமையன்று (ஜனவரி 30) பிடிபட்டனர்.\n\nஅவர்கள் பங்ளாதேஷிலிருந்து கள்ளத்தனமாக எல்லையைக் கடந்து மேற்கு வங்க மாநிலத்திற்குள் நுழைந்ததாகவும் அதன்பின்னர் அங்கிருந்து பெங்களூரு சென்றதாகவும் சொல்லப்படுகிறது.\n\nஅங்கு அவர்கள் ஒரு முகவர் மூலமாக ஆதார் அட்டைகளைப் பெற்றதாகவும் காவல்துறை தெரிவித்தது.\n\nநீதிமன்றத்தில் முன்னிலைப்படுத்தப்பட்ட அவ்விருவரும் பின்னர் நீதிமன்றக் காவலில் சிறையில் அடைக்கப்பட்டனர்.\n\nபங்ளாதேஷியர் பலர் பிடிபட்டுள்ள நிலையில், கள்ளத்தனமாக அவர்கள் இந்தியாவிற்குள் நுழைய உதவும், போலி ஆவணங்களைப்  பெற்றுத் தரும் முகவர்களைப் பிடிக்கும் நோக்கில் மேற்கு  வங்கம் வரையிலும் விசாரணையை விரிவுபடுத்த கேரளக் காவல்துறை முடிவுசெய்துள்ளது.\n\nகுறிப்புச் சொற்கள்\n\nகேரளா\n\nபங்ளாதேஷ்\n\nஆதார்\n\nதொடர்புடைய செய்திகள்\n\nஇந்தியாவிற்குள் நுழைய முயன்ற பங்ளாதேஷியர் மூவர் கைது\n\n19 Oct 2024\n\n-\n\n4:16 PM\n\nபோலி ஆதார் அட்டை: மோசடியில் ஈடுபட்ட 31 பங்ளாதேஷியர் கைது\n\n12 Jan 2025\n\n-\n\n6:45 PM\n\nஇந்தியாவில் சட்டவிரோதமாகத் தங்கியிருந்த ஒன்பது பங்ளாதேஷியர் கைது\n\n01 Jan 2025\n\n-\n\n3:29 PM", "images": [{"image_url": "https://cassette.sphdigital.com.sg/image/tamilmurasu/7a90b6dcdbdbf31e1c2016b89a8c68b0dc8b125aa9c808b4c4243f26f1ec43bb?w=825", "alt_text": "f85ab3f5-687c-4504-a008-04d3a0c5d6a7", "caption": "கேரள மாநிலத்தில் ஒரே நேரத்தில் இத்தனை பங்ளாதேஷியர் கைதுசெய்யப்பட்டிருப்பது இதுவே முதன்முறை. - மாதிரிப்படம்: பிக்சாபே"}, {"image_url": "https://cassette.sphdigital.com.sg/image/tamilmurasu/b6afac5f8ee9cf23cadcd29c490f717258e887d4197c1a3f604eab1b51fe2dcc?w=235", "alt_text": "கள்ளத்தனமாக இந்தியாவிற்குள் நுழைய முயன்றதாகக் கூறி கைதுசெய்யப்பட்ட பங்ளாதேஷியர் இருவருடன் எல்லைப் பாதுகாப்புப் படையினர்.", "caption": null}, {"image_url": "https://cassette.sphdigital.com.sg/image/tamilmurasu/0e4f1ee815ec8f2076097f165471f55dfe8067cf622eaa7c39e9825d0b97b871?w=235", "alt_text": "திருப்பூர் மாவட்டத்தில் இருக்கும் பனியன் நிறுவனங்களில் பணியாற்றிய வெளிமாநில இளையர்களிடம் சோதனை நடத்திய காவல்துறை அதிகாரிகள்.", "caption": null}, {"image_url": "https://cassette.sphdigital.com.sg/image/tamilmurasu/99a3b78e5b32ff4f4f504fe26d14c46335bdc206f851b0dccb935b767c43c1f2?w=235", "alt_text": "பிடிபட்ட பங்ளாதேஷியர் போலி ஆவணங்களைக் கொண்டு ஆதார் அட்டைகளைப் பெற்றதும் தெரியவந்தது. ", "caption": null}]}
{"article_url": "https://tamilmurasu.com.sg/tamilnadu/tamil-nadu-government-restricts-use-horn-residential-areas", "site_title": "குடியிருப்புப் பகுதிகளில் ஒலிப்பான் பயன்படுத்த தமிழக அரசு கட்டுப்பாடு", "publish_date": "2025-01-31", "content": "குடியிருப்புப் பகுதிகளில் ஒலிப்பான் பயன்படுத்த தமிழக அரசு கட்டுப்பாடு\n\n31 Jan 2025 - 3:51 pm\n\n1\n\nmins read\n\nஅவசரகாலங்கள் தவிர, இரவு நேரங்களில் குடியிருப்புப் பகுதி வழியாகச் செல்லும்போது வாகனவோட்டிகள் ஒலிப்பான் பயன்படுத்தக்கூடாது என அறிவுறுத்தப்பட்டுள்ளது. -\n\nமாதிரிப்படம்\n\nAI\n\nSUMMARISE IN ENGLISH\n\nTamil Nadu government restricts use of horn in residential areas\n\nOfficials in Tamil Nadu have been appointed to regulate noise pollution. Restrictions include requiring permits for public sound use, banning night-time noise in residential areas, and prohibiting horn use and blasting in designated peace zones. Sound equipment during construction in residential areas is also prohibited. Authorities will monitor compliance and enforce penalties for violations.\n\nGenerated by AI\n\nசென்னை:\n\nஇரவு நேரத்தில் குடியிருப்புப் பகுதிகள் வழியாகச் செல்லும்போது வாகனவோட்டிகள் ஒலிப்பானைப் (ஹார்ன்) பயன்படுத்தக்கூடாது என்று தமிழக அரசு அறிவுறுத்தியுள்ளது.\n\nதமிழ்நாட்டில் ஒலி மாசுபாட்டைக் கட்டுப்படுத்துவதற்கான நடவடிக்கைகளை மேற்கொள்ள அதிகாரிகள் நியமிக்கப்பட்டுள்ளனர்.\n\nஅதன் தொடர்பில் சுற்றுச்சூழல், காலநிலை, வனத்துறைச் செயலாளர் செந்தில் குமார் ஓர் அரசாணை வெளியிட்டுள்ளார்.\n\nஅதில், “அதிகாரிகளிடமிருந்து எழுத்துபூர்வ அனுமதி பெறாமல், எந்தப் பகுதியிலும் ஒலிபெருக்கி உள்ளிட்டவற்றை பயன்படுத்தக் கூடாது. அவசர காலங்கள் தவிர, இரவு நேரங்களில் பொதுவெளியில் ஒலிபெருக்கி, இசைக் கருவிகள் இசைப்பது போன்றவற்றைப் பயன்படுத்துவது கூடாது.\n\n“குடியிருப்பு மற்றும் அமைதி மண்டலமாக அறிவிக்கப்பட்டுள்ள பகுதிகளில், அவசரகாலங்கள் தவிர, இரவு நேரங்களில் ஹார்ன் அடிக்கக்கூடாது. அமைதி மண்டலங்களிலும், இரவு நேரங்களிலும் பட்டாசு வெடிக்கக்கூடாது. அமைதி மண்டலங்களிலும் குடியிருப்புப் பகுதிகளிலும் கட்டடப் பணிகளின்போது ஒலி எழுப்பும் கருவிகளை பயன்படுத்தக்கூடாது,” என்று கூறப்பட்டுள்ளது.\n\nமேலும், இவ்விதிமுறைகள் பின்பற்றப்படுவதைக் கண்காணித்து, மீறுவோர்மீது அதிகாரிகள் சட்டப்படி நடவடிக்கை எடுப்பர் என்றும் அதில் தெரிவிக்கப்பட்டுள்ளது.\n\nகுறிப்புச் சொற்கள்\n\nதமிழ்நாடு\n\nஒலி\n\nமாசுபாடு\n\nதொடர்புடைய செய்திகள்\n\nடெல்லி காற்று மாசு: விமானச் சேவையில் கடும் பாதிப்பு\n\n17 Nov 2024\n\n-\n\n7:11 PM\n\nகாற்று மாசு: பேங்காக்கில் உள்ள 100க்கும் மேற்பட்ட பள்ளிகளில் வகுப்புகள் ரத்து\n\n23 Jan 2025\n\n-\n\n4:42 PM\n\nகாற்று மாசுபாடு: டெல்லி மக்களில் 50 விழுக்காட்டினர் மருத்துவ உதவி நாடினர்\n\n12 Nov 2024\n\n-\n\n10:37 AM", "images": [{"image_url": "https://cassette.sphdigital.com.sg/image/tamilmurasu/860cb365181ccc1d96c88d4c1da2635a563b453034c83a6c562dda7bb1fc44af?w=825", "alt_text": "285f6988-c893-4e2e-b5be-4cbe1096f0db", "caption": "அவசரகாலங்கள் தவிர, இரவு நேரங்களில் குடியிருப்புப் பகுதி வழியாகச் செல்லும்போது வாகனவோட்டிகள் ஒலிப்பான் பயன்படுத்தக்கூடாது என அறிவுறுத்தப்பட்டுள்ளது. - மாதிரிப்படம்"}, {"image_url": "https://cassette.sphdigital.com.sg/image/tamilmurasu/8bec1eee2a044b4cfff26fd9c0e9bed130a0dfc0e653cad1ea0113363527011e?w=235", "alt_text": "டெல்லியில் காலை நேரத்தில் பார்வை அளவு 800 மீட்டருக்கு குறைவாகவே இருந்தது. ", "caption": null}, {"image_url": "https://cassette.sphdigital.com.sg/image/tamilmurasu/7eb7d57601bd57cd1fa70030e5034549a68b4307bf15b75fb9060aa94c6b8411?w=235", "alt_text": "சில பள்ளிகள் ஜனவரி 20ஆம் தேதி முதல் வகுப்புகளை ரத்து செய்யத் தொடங்கின. மற்ற பள்ளிகள் ஜனவரி 23ஆம் தேதி முதல் மூடப்படவுள்ளன. ", "caption": null}, {"image_url": "https://cassette.sphdigital.com.sg/image/tamilmurasu/6b926c0c50ab24bafc63adabeb6630f4f067c5801512f2fc61d6376da9a1dc13?w=235", "alt_text": "டெல்லியில் தூய்மையற்ற காற்று காரணமாகத் தங்கள் குடும்பத்தினரில் குறைந்தது ஒருவராவது நோய்வாய்ப்பட்டிருப்பதாக லோக்கல்சர்கில்ஸ் நடத்திய ஆய்வில் பங்கெடுத்த கிட்டத்தட்ட 81 விழுக்காட்டினர் தெரிவித்துள்ளனர்.", "caption": null}]}
{"article_url": "https://tamilmurasu.com.sg/singapore/young-people-singapore-buying-buy-now-pay-later-services-report", "site_title": "வாங்கிவிட்டு பின்னர் கட்டணம் செலுத்தும் முறையை இளையர் விரும்புகின்றனர்: அறிக்கை", "publish_date": "2025-01-31", "content": "வாங்கிவிட்டு பின்னர் கட்டணம் செலுத்தும் முறையை இளையர் விரும்புகின்றனர்: அறிக்கை\n\n31 Jan 2025 - 3:37 pm\n\n2\n\nmins read\n\nபடம்: -\n\nkr-asia.com\n\nAI\n\nSUMMARISE IN ENGLISH\n\nYoung people in Singapore buying into ‘buy now, pay later’ services: Report\n\nOver 70% of Gen Z in Singapore (born between 1997-2012) adopted \"buy now, pay later\" services last year. Consumers younger than 35 are the majority of BNPL users, signalling a generational shift in credit preferences, according to a report in October 2024 by fintech company ROSHI.\n\nGenerated by AI\n\nசிங்கப்பூரில் சென்ற ஆண்டு 70 விழுக்காட்டுக்கும் அதிகமான இளையர்கள் பொருள், சேவைகளை ‘முதலில் வாங்கி பின்னர் கட்டணம் செலுத்தும்’ (BNPL) முறையைப் பயன்படுத்தியிருக்கின்றனர்.\n\nபரிவர்த்தனைகளைக் கையாளும் நிறுவனமான வோர்ல்ட்பே (Worldpay) வெளியிட்ட 2024ஆம் ஆண்டுக்கான அறிக்கையில் இத்தகவல் தெரிய வந்துள்ளது.\n\n‘ஜென் ஸீ’ (Gen Z) என்றழைக்கப்படும் வயதுப் பிரிவைச் சேர்ந்த இளையர்களுக்கு இது பொருந்தும். பொதுவாக 1997லிருந்து 2012ஆம் ஆண்டுக்கு இடைப்பட்ட காலத்தில் பிறந்தோர் அந்தப் பிரிவைச் சேர்ந்தவர்களாக வகைப்படுத்தப்படுகின்றனர்.\n\n‘முதலில் வாங்கி பின்னர் கட்டணம் செலுத்தும் முறை’யை உபயோகிக்கும் பயனீட்டார்களில் பெரும்பாலோர் 35 வயதுக்குக்கீழ் உள்ளவர்கள் என்ற தகவல் நிதி தொழில்நுட்ப நிறுவனமான ரோ‌ஷி (ROSHI) சென்ற ஆண்டு அக்டோபர் மாதம் வெளியிட்ட அறிக்கையில் தெரிய வந்தது. நிதியைக் கையாளும் விதத்தில் அடுத்த தலைமுறையினர் மாறுபடுவதை அது குறிப்பதாகக் கருதப்படுகிறது.\n\nமாதச் சம்பளத்தை நம்பியிருப்பதால் இளையர்கள் பணத்தை சீரான முறையில் செலவிட வேண்டிய நிலையில் இருக்கின்றனர்; அந்த வகையில், ‘முதலில் வாங்கி பின்னர் கட்டணம் செலுத்தும் முறை’க்கான செயலிகள் அவர்களுக்குக் கைகொடுப்பதாக சிங்கப்பூர் தேசிய பல்கலைக்கழக வர்த்தகப் பள்ளியின் உத்தி, கொள்கைக்கான பேராசிரியர் லாரன்ஸ் லோ குறிப்பிட்டார்.\n\nகடன் அட்டைகளைவிட ‘முதலில் வாங்கி பின்னர் கட்டணம் செலுத்தும் முறை’யைக் கொண்டு மேற்கொள்ளப்பட்ட பரிவர்த்தனைகளின் மதிப்பு 70 விழுக்காடு அதிகமாகப் பதிவானதெனத் தெரிவிக்கப்பட்டுள்ளது. இது, பணம் செலவழிக்கப்படும் போக்கில் முதலில் வாங்கி பின்னர் கட்டணம் செலுத்தும் முறை ஏற்படுத்தியுள்ள குறிப்பிடத்தக்க தாக்கத்தை எடுத்துக் காட்டுகிறது.\n\n‘முதலில் வாங்கி பின்னர் கட்டணம் செலுத்தும் முறை’ வரும் ஆண்டுகளில் தொடர்ந்து வளர்ச்சியடையும் என்று கணிக்கப்பட்டுள்ளது. 2022லிருந்து 2027க்கு இடைப்பட்ட காலத்தில் அம்முறை, பொருளியலில் வகிக்கும் பங்கு மூன்று விழுக்காடு அதிகரிக்கும் என்று எதிர்பார்க்கப்படுகிறது.\n\n‘முதலில் வாங்கி பின்னர் கட்டணம் செலுத்தும் முறை’யைப் பயன்படுத்துவோரின் எண்ணிக்கை அதிகரித்துள்ளது; 2022ஆம் ஆண்டுக்குள் அதை உபயோகிக்கும் சிங்கப்பூரர்களின் எண்ணிக்கை 1.9 மில்லினுக்கு உயரும் என்று ரோ‌ஷி வெளியிட்ட அறிக்கையில் தெரிவிக்கப்பட்டுள்ளது.\n\nசிங்கப்பூரில் அந்த முறைக்கான மதிப்பு 2022ல் 1.2 பில்லியன் டாலராகப் (1.62 பில்லியன் வெள்ளி) பதிவானது. 2032ஆம் ஆண்டுக்குள் அதன் மதிப்பு 3.7 பில்லியன் டாலருக்கு உயரும் என்றும் ரோ‌ஷியின் அறிக்கையில் முன்னுரைக்கப்பட்டுள்ளது.\n\nகுறிப்புச் சொற்கள்\n\nசிங்கப்பூர்\n\nபணப் பரிவர்த்தனை\n\nசெலவு\n\nஇளையர்\n\nதொடர்புடைய செய்திகள்\n\nசிம் அட்டைப் பரிமாற்றம் மூலம் ரூ.7.42 கோடி சுருட்டல்\n\n26 Jan 2025\n\n-\n\n4:15 PM", "images": [{"image_url": "https://cassette.sphdigital.com.sg/image/tamilmurasu/4303f5363ad878b8e603a5e249f074146b28d531903d7cb4ce4a087774c906b3?w=825", "alt_text": "4e29df1d-1ffe-41f1-adc6-f5bfb15db0a1", "caption": "படம்: - kr-asia.com"}, {"image_url": "https://cassette.sphdigital.com.sg/image/tamilmurasu/f75f2578708f1c722feda12025986b4b15b65f185725b62e2d287d99ba15cd91?w=235", "alt_text": "சிம் அட்டைப் பரிமாற்றம் மூலம் இடம்பெறும் மோசடியில், பாதிக்கப்பட்டவரின் சிம் அட்டையை செயலிழக்க வைக்கும் மோசடிப் பேர்வழிகள், அதனை இன்னொரு கருவியில் செயல்படுத்தி, வங்கி ‘ஓடிபி’ மற்றும் தனிப்பட்ட விவரங்களைப் பெறுவர் எனக் காவல்துறை விளக்கியது.", "caption": null}]}
{"article_url": "https://tamilmurasu.com.sg/india/474-homeless-people-died-56-days-delhi", "site_title": "டெல்லியில் 56 நாள்களில் வீடில்லாத 474 பேர் உயிரிழப்பு", "publish_date": "2025-01-31", "content": "டெல்லியில் 56 நாள்களில் வீடில்லாத 474 பேர் உயிரிழப்பு\n\n31 Jan 2025 - 3:37 pm\n\n2\n\nmins read\n\nவீடற்றவர்களின் நல்வாழ்விற்காகக் பணியாற்றி வரும் முழு வளர்ச்சிக்கான நிலையம் என்ற லாப நோக்கமற்ற அமைப்பு, 56 நாள்களில் 474 பேர் உயிரிழந்துவிட்டதாகத் தெரிவித்துள்ளது. -\n\nமாதிரிப்படம்: பிடிஐ\n\nAI\n\nSUMMARISE IN ENGLISH\n\n474 Homeless people died in 56 days in Delhi\n\nThe National Human Rights Commission (NHRC) has intervened after a report revealed the deaths of 474 homeless people in Delhi between December 15, 2024, and January 10, 2025. The report, presented by the Center for Holistic Development, attributed the deaths to a lack of essential resources like clothing and shelter. The NHRC has ordered a detailed report from the Delhi Commissioner of Police within a week, citing potential human rights violations.\n\nGenerated by AI\n\nபுதுடெல்லி:\n\nஇப்போதைய குளிர்காலத்தில் இந்தியத் தலைநகர் புதுடெல்லியில் கடந்த 56 நாள்களில் மட்டும் வீடற்ற 474 பேர் உயிரிழந்துவிட்டதாகத் தகவல் வெளியாகியுள்ளது.\n\nஇதனையடுத்து, தேசிய மனித உரிமைகள் ஆணையம் இவ்விவகாரத்தைத் தானாகவே முன்வந்து கையிலெடுத்துள்ளது.\n\nஇத்தனை பேர் உயிரிழந்தது தொடர்பில் ஒரு வாரத்திற்குள் விரிவான அறிக்கை தாக்கல் செய்யும்படி டெல்லி தலைமைச் செயலாளருக்கும் காவல்துறை ஆணையருக்கும் மனித உரிமைகள் ஆணையம் உத்தரவு பிறப்பித்துள்ளது.\n\nஇதுகுறித்து வியாழக்கிழமையன்று (ஜனவரி 30) ஆணையம் அனுப்பியுள்ள கடிதத்தில், “வீடற்றவர்களின் நல்வாழ்விற்காகப் பணியாற்றி வரும் முழு வளர்ச்சிக்கான நிலையம் என்ற லாப நோக்கமற்ற அமைப்பு, டெல்லியில் இந்தக் குளிர்காலத்தில் மட்டும் 56 நாள்களில் 474 பேர் உயிரிழந்துவிட்டதாகத் தெரிவித்துள்ளதாகக் கூறி, ஊடகம் ஒன்றில் செய்தி வெளியாகியுள்ளது. 2024 டிசம்பர் 15 - 2025 ஜனவரி 10 காலகட்டத்தில் அந்த உயிரிழப்புகள் ஏற்பட்டதாகச் சொல்லப்படுகிறது.\n\n“உரிய ஆடைகள், தங்குமிடம் போன்ற இன்றியமையாத் தேவைகள் இல்லாத காரணத்தினாலேயே அந்த இறப்புகள் நேர்ந்ததாகவும் அச்செய்தி குறிப்பிட்டுள்ளது. டெல்லியில் அடையாளம் காணப்படாத சடலங்களில் 80 விழுக்காடு வீடற்றவர்களுடையவை என நம்பப்படுவதாக அவ்வமைப்பு கூறுகிறது,” என்று குறிப்பிடப்பட்டுள்ளது.\n\nஅச்செய்தியில் இடம்பெற்றுள்ள தகவல்கள் உண்மையெனில், அவை கடுமையான மனித உரிமை மீறல்கள் இடம்பெற்றுள்ளதைக் காட்டும் என்றும் ஆணையம் தெரிவித்துள்ளது.\n\nஜனவரி 16ஆம் தேதியன்று அச்செய்தி அறிக்கை வெளியானது.\n\nஅதன்படி, டெல்லியிலுள்ள பல காப்பிடங்கள் அதிகரித்துவரும் தேவையை ஈடுகட்ட முடியாமல் திணறி வருகின்றன. அங்கு வெந்நீர் போன்ற அடிப்படைத் தேவைகளும் கிடைக்காததால் பலரும் குளிரில் வாட வேண்டிய நிலைக்குத் தள்ளப்படுகின்றனர்.\n\nமேலும், வீதிகளில் வசிப்போர் சுவாசத் தொற்று, தோல் நோய்கள், மனநல பாதிப்பு போன்ற பல சவால்களை எதிர்கொண்டு வருவதாகவும் அவ்வறிக்கை குறிப்பிட்டுள்ளது.\n\nகுறிப்புச் சொற்கள்\n\nஇந்தியா\n\nடெல்லி\n\nஉயிரிழப்பு\n\nதொடர்புடைய செய்திகள்\n\nகுளிர் அலையை எதிர்த்துப் போராடும் வட இந்தியா\n\n28 Jan 2025\n\n-\n\n5:24 PM\n\nமிதமிஞ்சிய குளிர்; உள்ளரங்குக்கு மாறும் டோனல்ட் டிரம்ப் பதவியேற்பு\n\n18 Jan 2025\n\n-\n\n6:21 PM\n\nதீமூட்டி குளிர் காய்ந்த தம்பதி மூச்சுத் திணறலால் உயிரிழப்பு\n\n18 Jan 2025\n\n-\n\n5:39 PM", "images": [{"image_url": "https://cassette.sphdigital.com.sg/image/tamilmurasu/e09e5960fbf8179d9c56637d6e9a9978f82d82efa78e1eaad410da94a8bcf67e?w=825", "alt_text": "ef9439df-e363-44fd-8469-4914a6076842", "caption": "வீடற்றவர்களின் நல்வாழ்விற்காகக் பணியாற்றி வரும் முழு வளர்ச்சிக்கான நிலையம் என்ற லாப நோக்கமற்ற அமைப்பு, 56 நாள்களில் 474 பேர் உயிரிழந்துவிட்டதாகத் தெரிவித்துள்ளது. - மாதிரிப்படம்: பிடிஐ"}, {"image_url": "https://cassette.sphdigital.com.sg/image/tamilmurasu/37683f1ee24f884f7f0f1edf86bd488b75040e8a72997dcb893440c4b33502e2?w=235", "alt_text": "காலை நேரத்தில் டெல்லி ரயில் நிலையம் இதுபோல் காட்சி அளிக்கிறது.  ", "caption": null}, {"image_url": "https://cassette.sphdigital.com.sg/image/tamilmurasu/435984059646454ab78994fb60e85daf685ded18ede336980dfaad7767db801c?w=235", "alt_text": "புதிய அமெரிக்க அதிபர் டோனல்ட் டிரம்ப்.", "caption": null}, {"image_url": "https://cassette.sphdigital.com.sg/image/tamilmurasu/17f5e758cfeed25156f93cd7bc25c934bc23be6b4f5ca348e3916d7335871a4a?w=235", "alt_text": "தீமூட்டி குளிர் காய்ந்த உத்தராகண்ட் தம்பதியர் மூச்சுத் திணறலால் உயிரிழந்ததாகக் கூறப்படுகிறது. ", "caption": null}]}
{"article_url": "https://tamilmurasu.com.sg/world/malaysia-petrol-dealers-seek-fines-foreign-vehicles-pump-subsidised-ron95-petrol", "site_title": "சலுகை பெட்ரோல்: வெளிநாட்டு வாகன ஓட்டுநர்களைத் தண்டிக்க மலேசியாவில் கோரிக்கை", "publish_date": "2025-01-31", "content": "சலுகை பெட்ரோல்: வெளிநாட்டு வாகன ஓட்டுநர்களைத் தண்டிக்க மலேசியாவில் கோரிக்கை\n\n31 Jan 2025 - 11:54 am\n\n2\n\nmins read\n\nRON95 பெட்ரோல் மலேசிய குடிமக்களுக்கு சலுகை விலையில் வழங்கப்படுகிறது. -\n\nகோப்புப் படம்: ஸ்ட்ரெய்ட்ஸ் டைம்ஸ்\n\nAI\n\nSUMMARISE IN ENGLISH\n\nMalaysia petrol dealers seek fines for foreign vehicles that pump subsidised RON95 petrol\n\nIn Malaysia, sellers face fines or jail time for providing RON95 petrol at subsidized prices to foreign vehicles. However, foreign vehicles purchased with petroleum can avoid penalties. The Malaysian Automotive Association believes foreign motorists who purchase subsidized petrol should be held accountable. Association Secretary Gordon Lim emphasizes that petrol sellers should not be punished for unintentional sales to foreign vehicles due to the difficulty in identifying them and the minimal profit margin involved.\n\nGenerated by AI\n\nபெட்டாலிங் ஜெயா:\n\nசலுகை விலை பெட்ரோலை வாங்கும் வெளிநாட்டு வாகன ஓட்டுநர்களுக்குத் தண்டனை விதிக்க வேண்டும் என மலேசிய பெட்ரோல் விநியோகிப்பாளர்கள் சங்கம் (PDAM) வலியுறுத்தி உள்ளது.\n\nமலேசிய குடிமக்களுக்காக சலுகை விலையில் விநியோகிக்கப்படும் RON95 பெட்ரோலை வெளிநாட்டு வாகனங்கள் வாங்கி நிரப்பினால், அதனை விற்றவருக்கு ஒரு மில்லியன் ரிங்கிட் வரை (S$307,000) அபராதம் அல்லது மூன்றாண்டு சிறைத் தண்டனை விதிக்கப்படுகிறது.\n\nஆனால், அந்த பெட்ரோலை வாங்கிய வெளிநாட்டு வாகனங்கள் தண்டனை எதுவுமின்றி தப்பிவிடுகின்றன.\n\nஅதுபோன்ற சம்பவங்கள் அதிகரிக்கும் நிலையில், வெளிநாட்டு வாகனங்களில் சலுகை விலை பெட்ரோலை நிரப்புவது சட்டவிரோதம் என அறிவித்து அதனை வாங்கிய வெளிநாட்டு வாகன ஓட்டுநர் குற்றவாளி என கருதப்பட வேண்டும் என்று சங்கம் தெரிவித்து உள்ளது.\n\nஇது தொடர்பாக சங்கத்தின் ஊடகப் பிரிவு செயலாளர் கோர்டன் லிம் கூறுகையில், பெட்ரோல் நிலையங்களில், வரிசையின் கடைசியில் உள்ள சலுகைவிலை பெட்ரோலை நிரப்பிவிட்டு, கட்டணத்தை கடன்பற்று அட்டை வாயிலாகச் செலுத்திவிட்டு வேகமாக வெளியேறிவிடும் வெளிநாட்டு வாகன ஓட்டுநர்களை கண்டுபிடிப்பது கடினம் என்றார்.\n\n“இப்படிப்பட்ட சூழ்நிலையில் பெட்ரோல் விற்பனையாளர்களைத் தண்டிப்பதில் நியாயமில்லை. சலுகை விலை பெட்ரோலை வெளிநாட்டு வாகனங்களுக்கு விற்க எந்த விற்பனையாளரும் விரும்ப மாட்டார்கள்.\n\n“அந்த விற்பனையில் அவர்களுக்குக் கிடைக்கும் லாபமும் சொற்பம்தான். எனவே, அவர்கள் சட்டத்தை மீறுவார்கள் என்று சொல்ல முடியாது.\n\n“சலுகை விலை பெட்ரோலை வாங்கும் வெளிநாட்டு வாகன ஓட்டுநர்கள் தண்டிக்கப்படாத வரை அவர்கள் அந்தச் செயலைத் தொடரக்கூடும்,” என்றார் திரு லிம்.\n\nகுறிப்புச் சொற்கள்\n\nஜோகூர்\n\nமலேசியா\n\nபெட்ரோல்\n\nதொடர்புடைய செய்திகள்\n\nசலுகை விலை பெட்ரோல் வெளிநாட்டு வாகனங்களுக்கு இல்லை: ஜோகூர் நினைவூட்டு\n\n25 Jan 2025\n\n-\n\n8:50 PM", "images": [{"image_url": "https://cassette.sphdigital.com.sg/image/tamilmurasu/76516d2ab572854060cfa64b412044fa78c889934252d6de2c9d5cc2f56c34d4?w=825", "alt_text": "905833db-b36b-424f-8c08-349056622090", "caption": "RON95 பெட்ரோல் மலேசிய குடிமக்களுக்கு சலுகை விலையில் வழங்கப்படுகிறது. - கோப்புப் படம்: ஸ்ட்ரெய்ட்ஸ் டைம்ஸ்"}, {"image_url": "https://cassette.sphdigital.com.sg/image/tamilmurasu/37e4e98a662ae2ba59d1cafbb551eec33f67ddb16637a5dc3cdede6719510f01?w=235", "alt_text": "வெளிநாட்டு வாகனங்கள் RON97 பெட்ரோலை மட்டுமே நிரப்பிக்கொள்ள வேண்டும் என்று தெரிவிக்கப்பட்டு உள்ளது.", "caption": null}]}
{"article_url": "https://tamilmurasu.com.sg/singapore/3-hurt-3-vehicle-accident-jalan-kayu-driver-assisting-police-investigations", "site_title": "ஜாலான் காயு விபத்தில் மூவர் காயம்", "publish_date": "2025-01-31", "content": "ஜாலான் காயு விபத்தில் மூவர் காயம்\n\n31 Jan 2025 - 12:57 pm\n\n1\n\nmins read\n\nவிபத்து தொடர்பான விசாரணையில் 48 வயது கார் ஓட்டுநர் உதவி வருவதாக காவல்துறை கூறியது. -\n\nபடம்:  Singapore Roads Accident.com/ஃபேஸ்புக்\n\nAI\n\nSUMMARISE IN ENGLISH\n\n3 hurt in 3-vehicle accident in Jalan Kayu; driver assisting with police investigations\n\nOn January 28th, an accident involving two cars and a motorcycle near the Jalan Kayu-Sengkang West junction injured three people: a 50-year-old motorcycle driver, a 40-year-old pillion rider, and a 34-year-old car passenger. All three were conscious and taken to hospitals. A video of the incident shows bystanders assisting the injured. The police are investigating, and the 48-year-old car driver is assisting with enquiries.\n\nGenerated by AI\n\nஜாலான் காயுவில் நிகழ்ந்த விபத்தில் மூவர் காயமடைந்தனர்.\n\nஇரண்டு கார்களும் ஒரு மோட்டார் சைக்கிளும் சம்பந்தப்பட்ட அந்த விபத்து கடந்த செவ்வாய்க்கிழமை (ஜனவரி 28) பிற்பகலில் நிகழ்ந்தது.\n\nஅதன் விவரங்கள் தற்போது வெளிவந்து உள்ளன.\n\nஜாலான் காயு-செங்காங் வெஸ்ட் சந்திப்பு அருகே விபத்து நிகழ்ந்ததாக அன்று பிற்பகல் 1.50 மணியளவில் தங்களுக்குத் தகவல் கிடைத்ததாக சிங்கப்பூர்க் குடிமைத் தற்காப்புப் படை கூறியது.\n\nமோட்டார் சைக்கிளை ஓட்டிய 50 வயது ஆடவர், அதன் பின்னால் அமர்ந்திருந்த 40 வயதுப் பெண், காரில் இருந்த 34 வயது பெண் ஆகிய மூவரும் மருத்துவமனைக்குக் கொண்டு செல்லப்பட்டதாகவும் அப்போது அந்த மூவரும் சுயநினைவுடன் இருந்ததாகவும் காவல்துறை தெரிவித்தது.\n\nஇருவர் கூ டெக் புவாட் மருத்துவமனையிலும் ஒருவர் கேகே மகளிர், சிறார் மருத்துவமனையிலும் சேர்க்கப்பட்டதாக சிங்கப்பூர் குடிமைத் தற்காப்புப் படை கூறியது.\n\nஅவசர வாகனம் வரும் வரை சம்பவ இடத்தில் காயமடைந்தோரைப் பத்திரமாகப் பாதுகாப்பதில் ஏராளமானோர் ஈடுபட்டு இருந்ததை, வியாழக்கிழமை (ஜனவரி 30) பதிவேற்றப்பட்ட காணொளி ஒன்று காட்டியது.\n\nஅந்தக் காணொளி Singapore Roads Accident.com என்னும் ஃபேஸ்புக் பக்கத்தில் பதிவேற்றப்பட்டது.\n\nசாலையில் உலோகப் பாகங்கள் நொறுங்கிக் கிடப்பதையும் வாகனம் ஒன்று சாலைத் தடுப்பில் மோதி நிற்பதையும் அதில் காணமுடிந்தது.\n\nஅந்த விபத்து தொடர்பான விசாரணையில் 48 வயது கார் ஓட்டுநர் உதவி வருவதாகக் காவல்துறை தெரிவித்தது.\n\nகுறிப்புச் சொற்கள்\n\nவேன்\n\nமோட்டார்சைக்கிள்\n\nவிபத்து\n\nகாயம்\n\nதொடர்புடைய செய்திகள்\n\nஜாலான் புக்கிட் மேராவில் பல வாகன விபத்து\n\n25 Jan 2025\n\n-\n\n6:00 PM", "images": [{"image_url": "https://cassette.sphdigital.com.sg/image/tamilmurasu/a9abc280222a51e96281ad0974318d479a52faca47126adfe182326b02f2bfa3?w=825", "alt_text": "cd590b9f-3d83-4985-9754-5d185abe5c48", "caption": "விபத்து தொடர்பான விசாரணையில் 48 வயது கார் ஓட்டுநர் உதவி வருவதாக காவல்துறை கூறியது. - படம்:  Singapore Roads Accident.com/ஃபேஸ்புக்"}, {"image_url": "https://cassette.sphdigital.com.sg/image/tamilmurasu/ae7626ed6d381594c217c328b2c60a4be10858205b405c0ca6f42b623c4fd406?w=235", "alt_text": "நியூ பிரிட்ஜ் ரோட்டை நோக்கிச் செல்லும் ஜாலான் புக்கிட் மேராவில் இவ்விபத்து நிகழ்ந்தது.", "caption": null}]}
{"article_url": "https://tamilmurasu.com.sg/singapore/deepseeks-ai-restricted-hundreds-companies-and-govt-agencies-days", "site_title": "டீப்சீக் செயற்கை நுண்ணறிவைத் தடுக்க உலக நிறுவனங்கள் அவசர ஏற்பாடு", "publish_date": "2025-01-31", "content": "டீப்சீக் செயற்கை நுண்ணறிவைத் தடுக்க உலக நிறுவனங்கள் அவசர ஏற்பாடு\n\n31 Jan 2025 - 12:57 pm\n\n2\n\nmins read\n\nஅறிமுகம் செய்யப்பட்ட ஒரு வாரத்திலேயே அமெரிக்காவில் அதிகம் பதிவிறக்கம் செய்யப்பட்ட இலவசச் செயலியாக டீப்சீக் உருவெடுத்தது. -\n\nபடம்: ராய்ட்டர்ஸ்\n\nAI\n\nSUMMARISE IN ENGLISH\n\nDeepSeek’s AI restricted by ‘hundreds’ of companies and govt agencies in days\n\nDue to concerns over potential data leaks, several cybersecurity companies have implemented measures to restrict employee access to China's DeepSea AI platform. Around 70% of Armis and 52% of Netscape customers have requested DeepSea to be blocked. Companies are taking these precautions to secure sensitive data from being compromised or reaching the Chinese government through DeepSea's potential security vulnerabilities.\n\nGenerated by AI\n\nநியூயார்க்:\n\nஅண்மையில் சீனாவின் டீப்சீக் (Deepseek) நிறுவனம் வெளியிட்ட செயற்கை நுண்ணறிவுத் தொழில்நுட்பக் கருவிகளைப் பயன்படுத்தாமல் தடுக்க உலகின் ஏராளமான நிறுவனங்களும் அரசாங்க அமைப்புகளும் முயற்சி எடுத்து வருகின்றன.\n\nகணினிக் கட்டமைப்புகளைப் பாதுகாக்க அமர்த்தப்பட்ட இணையப் பாதுகாப்பு நிறுவனங்கள் இத்தகவலை வெளிப்படுத்தி உள்ளன.\n\nதங்களது ஊழியர்கள் சீனாவின் டீப்சீக்கை அணுகாதவாறு தடுப்பதற்கான முயற்சிகளை நூற்றுக்கணக்கான நிறுவனங்கள், குறிப்பாக அரசாங்கங்களுடன் தொடர்பில் உள்ள அமைப்புகள் எடுத்துள்ளதாக அவை கூறியுள்ளன.\n\nஅந்த செயற்கை நுண்ணறிவுத் தொழில்நுட்பம் வாயிலாக தரவுகள் கசிந்து சீன அரசாங்கத்திற்குச் செல்லக்கூடிய ஆபத்து இருப்பதாலும் பலவீன ரகசியப் பாதுகாப்பு அம்சங்கள் அதில் இருப்பதாலும் அந்த ஏற்பாடுகளை நிறுவனங்கள் எடுத்துள்ளதாக ஆர்மிஸ் (Armis) என்னும் இணையப் பாதுகாப்பு நிறுவனத்தின் தலைமைத் தொழில்நுட்ப அதிகாரி நாடில் இஸ்ரேல் கூறினார்.\n\nஊழியர்களின் இணையத்தளப் பயன்பாட்டைக் கட்டுப்படுத்த நிறுவனங்கள் நெட்ஸ்கோப் (Netskope) என்னும் இணையப் பாதுகாப்புக் கருவியைப் பயன்படுத்துகின்றன. தற்போது அத்தகைய நிறுவனங்கள் டீப்சீக் பயன்பாட்டைக் கட்டுப்படுத்தவும் அந்தக் கருவியின் சேவைகளைப் பயன்படுத்த முயல்கின்றன. டீப்சீக் தடுப்புச் சேவைகளுள் அதுவும் அடங்கும்\n\nஅண்மையில் ஆர்மிஸ் நிறுவனத்தின் 70 விழுக்காட்டு வாடிக்கையாளர்களும் நெட்ஸ்கோப்பின் 52 விழுக்காட்டு வாடிக்கையாளர்களும் புதிய செயற்கை நுண்ணறிவுத் தளத்தைத் தடுக்க வேண்டுகோள் விடுத்துள்ளன. இந்தத் தகவலை அந்தந்த நிறுவனங்களின் அதிகாரிகள் வெளிப்படுத்தி உள்ளனர்.\n\n“செயற்கை நுண்ணறிவு வாயிலாக தரவுகள் சீன அரசாங்கத்திற்கு சென்றுவிடுமோ என்பதே தற்போது எழுந்திருக்கும் பெருங்கவலை. உங்களது தகவல்கள் எங்கு செல்கின்றன என்பது உங்களுக்கே தெரியாது,” என்று கூறுகிறார் திரு இஸ்ரேல்.\n\nஅமெரிக்காவின் சாட்ஜிபிடி (ChatGPT), சீனாவின் டீப்சீக் என இரண்டுமே நாம் அனுப்பும் தரவுகளை மனிதர்களை போல புரிந்து கொண்டு அதற்கேற்பப் பதிலளிக்கும்.\n\nஇந்த இரண்டையும் செயலியாகப் பதிவிறக்கம் செய்து பயன்படுத்தலாம் அல்லது நேரடியாக அவற்றின் இணையத்தளத்திலும் பயன்படுத்தலாம்.\n\nதற்போது உலகளவில் அதிகமாகப் பதிவிறக்கம் செய்யப்படும் செயற்கை நுண்ணறிவுக் கருவியாக டீப் சீக் உருவெடுத்து உள்ளது. அது அறிமுகம் செய்யப்பட்ட ஒரு வாரத்திலேயே அமெரிக்காவில் அதிகம் பதிவிறக்கம் செய்யப்பட்ட இலவசச் செயலியாகவும் டீப்சீக் மாறியுள்ளது.\n\nகுறிப்புச் சொற்கள்\n\nசெயற்கை நுண்ணறிவு\n\nசீனா\n\nஅமெரிக்கா\n\nதொடர்புடைய செய்திகள்\n\n10 மாதத்திற்குள் தனித்துவமான ‘ஏஐ’: இந்தியா உறுதி\n\n30 Jan 2025\n\n-\n\n9:43 PM", "images": [{"image_url": "https://cassette.sphdigital.com.sg/image/tamilmurasu/3644b09c175356d272bf7abe904ae0e749416bd03e9b77ceffe15107dd52d247?w=825", "alt_text": "dc5ce6bb-58cb-4bac-9ca2-4e92783d0453", "caption": "அறிமுகம் செய்யப்பட்ட ஒரு வாரத்திலேயே அமெரிக்காவில் அதிகம் பதிவிறக்கம் செய்யப்பட்ட இலவசச் செயலியாக டீப்சீக் உருவெடுத்தது. - படம்: ராய்ட்டர்ஸ்"}, {"image_url": "https://cassette.sphdigital.com.sg/image/tamilmurasu/f5ba64aaa011ae55d93ae12bcf5464c49bbf1779affbfa14d119ddff83c79362?w=235", "alt_text": "உத்கர்ஷ் ஒடிசா மாநாட்டில் பேசிய அமைச்சர் அஸ்வினி வைஷ்ணவ் இந்தியா தனது ‘ஏஐ’ கருவியை 10 மாதங்களுக்குள் உருவாக்கி விடும் என்று கூறியுள்ளார்.", "caption": null}]}
{"article_url": "https://tamilmurasu.com.sg/world/israel-releases-palestinian-prisoners-after-delay-over-chaotic-hostage-handover", "site_title": "குழப்பம், இழுபறிக்குப் பின்னர் பிணைக்கைதிகள் பரிமாற்றம்", "publish_date": "2025-01-31", "content": "குழப்பம், இழுபறிக்குப் பின்னர் பிணைக்கைதிகள் பரிமாற்றம்\n\n31 Jan 2025 - 1:14 pm\n\n2\n\nmins read\n\nகான் யூனிஸ் நகரில் விடுவிக்கப்பட்ட இஸ்ரேலியப் பெண்மணி ஆர்பெல் யெஹுட், 29. -\n\nபடம்: இபிஏ\n\nAI\n\nSUMMARISE IN ENGLISH\n\nIsrael releases Palestinian prisoners after delay over chaotic hostage handover\n\nIsrael released 110 Palestinian prisoners, while Hamas released three Israelis and five Thais. The handover was delayed due to chaos at the scene. Arbel Yehud and Kady Moses were among the released Israelis, captured in an October 2023 Hamas attack. Prime Minister Netanyahu expressed shock and threatened retaliation if hostages were harmed. The handover was part of the first phase of a broader prisoner exchange.\n\nGenerated by AI\n\nகெய்ரோ:\n\nநீண்ட இழுபறிக்குப் பின்னர் அடுத்தகட்ட இஸ்ரேல், பாலஸ்தீன பிணைக் கைதிகள் விடுவிப்பு நிகழ்ந்து உள்ளது.\n\nஇஸ்ரேல் 110 பாலஸ்தீனக் கைதிகளை விடுவித்ததும் ஹமாஸ் குழுவினர் மூன்று இஸ்ரேலியர்களையும் ஐந்து தாய்லாந்து நாட்டவரையும் விடுவித்தனர்.\n\nமுதற்கட்ட சண்டைநிறுத்த உடன்பாட்டின்கீழ் நிகழ்ந்துள்ள மூன்றாவது ஒப்படைப்புச் சம்பவம் இது.\n\nஒப்படைப்பு நிகழ்ந்த இடத்தில் கூட்டம் நிரம்பி வழிந்தது. அவர்களில் பலர் ஆத்திரத்துடன் காணப்பட்டனர். அந்த நிலவரம் ஒப்படைப்பைத் தாமதம் ஆக்கியது.\n\nகாஸாவின் தெற்கு நகரான கான் யூனிஸில் வியாழக்கிழமை (ஜனவரி 30) செஞ்சிலுவைச் சங்கம் வாயிலாக விடுவிக்கப்பட்ட இஸ்ரேலியர்களில் ஆர்பெல் யெஹுட் என்னும் 29 வயதுப் பெண்ணும் ஒருவர்.\n\n2023 அக்டோபர் 7ஆம் தேதி இஸ்ரேல் மீது ஹமாஸ் படையினர் தாக்குதல் நடத்தப்பட்டபோது அந்தப் பெண் சிறைபிடிக்கப்பட்டார்.\n\nராணுவ வீரர்கள் புடைசூழ விடுவிக்கப்பட்டபோது அவர் தளர்ந்த நிலையில் நடந்து சென்றார். அங்கு திரண்டிருந்த கூட்டத்தினரால் தாம் தாக்கப்படக்கூடும் என்ற அச்சம் அவரது கண்களில் தெரிந்ததாக ஊடகச் செய்திகள் தெரிவித்தன.\n\nவிடுவிக்கப்பட்ட மற்றோர் இஸ்ரேலியர் 80 வயது காடி மோசஸ். அமைதி விரும்பியும் வேளாண் விஞ்ஞானியுமான அவரும் அதே 2023 அக்டோபர் 7ஆம் தேதி பிணைக்கைதியாக சிறைபிடிக்கப்பட்டவர்.\n\nமேலும், அன்றைய தினம், இஸ்ரேலின் வயல்வெளிகளில் வேலை செய்துகொண்டு இருந்தபோது ஹமாஸ் இயக்கத்தினரால் சிறைபிடிக்கப்பட்ட ஐந்து தாய்லாந்துவாசிகளும் வியாழக்கிழமை விடுவிக்கப்பட்டனர்.\n\nஇந்நிலையில், பிணைக்கைதிகள் விடுவிப்பு தொடர்பாக எழுந்த குழப்பம் குறித்து இஸ்ரேலியப் பிரதமர் பெஞ்சமின் நெட்டன்யாகு அதிர்ச்சி தெரிவித்துள்ளார்.\n\nதமது நாட்டின் பிணைக்கைதி எவரையேனும் யாராவது காயப்படுத்தினால் அவர்களுக்கு மரணம் நிச்சய்ம் என்று அவர் மிரட்டல் விடுத்தார்.\n\nஒப்படைப்புப் பகுதியில் குழப்பம் நிலவியதால் பிணைக்கைதிகளின் பாதுகாப்புக் கருதி அவர்களைத் தாமதமாக விடுவிக்குமாறு திரு நெட்டன்யாகுவும் இஸ்ரேலின் தற்காப்பு அமைச்சர் இஸ்ரேல் கட்ஸுவும் உத்தரவிட்டு இருந்தனர்.\n\n“எங்களது நாட்டினர் பத்திரமாக விடுவிக்கப்பட்டால்தான் அடுத்தகட்ட கைதி பரிமாற்றம் குறித்து உறுதிசொல்ல முடியும்,” என்றனர் அவர்கள்.\n\nகுறிப்புச் சொற்கள்\n\nகாஸா\n\nஇஸ்‌ரேல்\n\nபிணைக்கைதி\n\nஹமாஸ்\n\nதொடர்புடைய செய்திகள்\n\nகாஸாவைப் பழைய நிலைக்குக் கொண்டுவர பலகாலம் ஆகும்: ஐநா அதிகாரி\n\n21 Jan 2025\n\n-\n\n6:39 PM", "images": [{"image_url": "https://cassette.sphdigital.com.sg/image/tamilmurasu/169df38e7763be70a0db49318069fea128c526d735e66e08c7add19c94104fde?w=825", "alt_text": "d4714065-fc9e-41dc-9359-efa19956fef1", "caption": "கான் யூனிஸ் நகரில் விடுவிக்கப்பட்ட இஸ்ரேலியப் பெண்மணி ஆர்பெல் யெஹுட், 29. - படம்: இபிஏ"}, {"image_url": "https://cassette.sphdigital.com.sg/image/tamilmurasu/fc43c9f7c4228c8aa4b008dd29c2d868b07ed3cfb305c27dbf50d71fe5c0c5ef?w=235", "alt_text": "காஸாவின் ராஃபா நகரில் வீடுகளிலிருந்து வெளியேறவேண்டியிருந்த மக்கள் அழிந்துபோன கட்டடங்களின்வழி செல்கின்றனர்.", "caption": null}]}
{"article_url": "https://tamilmurasu.com.sg/singapore/ways-donate-clothes-singapore", "site_title": "சிங்கப்பூரில் உடைகளை நன்கொடை அளிக்கும் வழிகள்", "publish_date": "2025-01-31", "content": "சிங்கப்பூரில் உடைகளை நன்கொடை அளிக்கும் வழிகள்\n\n31 Jan 2025 - 6:00 am\n\n4\n\nmins read\n\nமறுபயனீட்டு ஊக்குவிப்பைச் சித்திரிக்கும் ஓவியம். -\n\nபடம்: ஸ்ட்ரெய்ட்ஸ் டைம்ஸ்\n\nலாவண்யா வீரராகவன்\n\n>\n\nAI\n\nSUMMARISE IN ENGLISH\n\nWays to donate clothes in Singapore\n\nTo reduce textile waste, various organizations in Singapore offer opportunities to donate usable items. 'Its Raining Raincoats' collects clothing, bags, and shoes, while Uniqlo partners with eight community organizations to redistribute donated clothes to the needy. Dignity Mama accepts books, Green Square sells used products to fund social work, and MINDS support the intellectually disabled by selling donated goods. The Salvation Army sells donated items at its family stores, and Pass it On connects people who need items with those who can donate them. These initiatives promote sustainability and support community needs.\n\nGenerated by AI\n\nபொதுவாக வீட்டைச் சுத்தம் செய்யும்போது தேவையற்ற பொருள்களைக் கண்மூடித்தனமாகக் குப்பையில் போடுவதைக் காட்டிலும் அவற்றை தேவைப்படுவோருக்கு நன்கொடையாக வழங்குவது சிறந்தது. இது அவர்களுக்கு உதவுவதுடன், சுற்றுச்சூழலுக்கும் நன்மை பயக்கும்.\n\nசிங்கப்பூரில், நல்ல, பயன்படுத்தக்கூடிய நிலையில் உள்ள பொருள்களை நன்கொடையாக வழங்க பல வாய்ப்புகள் உள்ளன.\n\nகுளூப்\n\nஉடை உள்ளிட்ட துணி வகைக் கழிவுகளைக் குறைக்கும் முயற்சியில் உள்ள குளூப்  (CLOOP)நிறுவனம் பயன்படுத்தக்கூடிய நிலையிலுள்ள ஆடைகளைச் சேகரிக்கிறது.\n\nசேகரிக்கப்பட்ட துணிகள் இயன்றவரை மறுபயன்பாடு, மறுவிற்பனை அல்லது மறுசுழற்சி செய்யப்படுகிறது.\n\nபொதுமக்கள் தேவையற்ற உடைகள் மட்டுமின்றி, போர்வை, படுக்கை விரிப்புகள், தொப்பி, காலணிகள், துணியாலான பொம்மைகள் உள்ளிட்டவற்றையும் கொடுக்கலாம்.\n\nதீவெங்கிலும் உள்ள நூற்றுக்கும் மேற்பட்ட ‘குளூப்’ தானியங்கி இயந்திரங்களில் இவற்றைப் போடலாம்.\n\nஇட்ஸ் ரெயினிங் ரெயின்கோட்ஸ்\n\nதேவையற்ற, நல்ல நிலையில் உள்ள பொருள்களைச் சேகரித்து வெளிநாட்டு ஊழியர்களுக்கு வழங்கி வருகிறது இட்ஸ் ரெயினிங் ரெயின்கோட்ஸ் நிறுவனம்.\n\nகுறிப்பாக ஆண்களுக்காக உடைகள், காலணிகள், நீர்ப்புட்டிகள், மூக்குக்கண்ணாடிகள், பைகள் உள்ளிட்டவற்றை அந்நிறுவனம் வரவேற்கிறது.\n\nமேலும், வெந்நீர்க்கலன், ரைஸ் குக்கர்கள், மின்னடுப்புகள், மின்தேக்கி (பவர் பேங்க்) , மடிக்கணினி, மிதிவண்டிகள் எனப் பிற பொருள்களையும் இந்நிறுவனம் நன்கொடையாகப் பெற்று தேவையுள்ளோர்க்கு அளிக்கிறது.\n\nஹெண்டர்சன் ரோட்டில் உள்ள அதன் அலுவலகத்திலோ, பல்வேறு பகுதிகளில் உள்ள அதன் சேகரிப்பு மையங்களிலோ பொருள்களைக் கொடுக்கலாம். குளிர்பதனப்பெட்டி, சலவை இயந்திரம் உள்ளிட்ட பெரிய பொருள்களை எடுத்துச் செல்லும் வசதியை நிறுவனம் ஏற்பாடு செய்கிறது.\n\nயூனிக்ளோ\n\nயூனிக்ளோ கடைகளில் வாங்கிப் பயன்படுத்தப்பட்ட, நல்ல நிலையில் உள்ள உடைகளை அந்நிறுவனம் சேகரித்து மறுபயன்பாடு செய்கிறது.\n\nஉடைகளை நன்கொடையாகப் பெற்று, சலவை செய்து, சிறுவர்கள் சங்கம் (Children’s Society), செலராங் இடைநிலை மறுவாழ்வு இல்லம் (Selarang Halfway House) உள்ளிட்ட எட்டுச் சமூகப் பங்காளிகளுடன் இணைந்து பயனாளிகளுக்கு மறுவிநியோகம் செய்கிறது.\n\nயூனிக்ளோ கடைகளில் வாங்கிய உடைகளை மட்டும், அக்கடைகளில் உள்ள பச்சை, வெள்ளை நிறப் பெட்டிகளில் அளிக்கலாம்.\n\nஸாரா\n\nஆடை நன்கொடைத் திட்டத்தின் மூலம், ஆடைகளை சேகரித்து மறுசுழற்சி செய்து, உள்ளூர் நிறுவனங்களுக்கு மறுவிநியோகம் செய்கிறது ஸாரா (ZARA) நிறுவனம்.\n\nதங்களது கடை என்றில்லாமல், எல்லா வகை துணிகளையும் நிறுவனம் ஏற்றுக்கொள்கிறது. மேலும், காலணிகள், நகைகளையும் அது ஏற்றுக்கொள்கிறது.\n\nபொருள்களை அளிக்க விரும்புவோர், அதனை முறையாகப் பெட்டியில் இட்டு, ஒட்டி சாரா கடைகளிலுள்ள துணிச் சேகரிப்புப் பெட்டிகளில் போடலாம்.\n\nடிக்னிட்டி மாமா\n\nபடித்து முடித்த தேவையற்ற புத்தகங்களைச் சேகரித்து மறு பயன்பாடு செய்கிறது டிக்னிட்டி மாமா நிறுவனம். மாற்றுத்திறனாளிகளுக்கு உதவும் நோக்கில் செயல்படும் இத்திட்டத்தில், நன்கொடையாகப் பெறப்பட்ட புத்தகங்கள், சிறப்புத் தேவையுள்ளோரைப் பணியமர்த்தி, சிங்கப்பூரில் உள்ள மருத்துவமனைகளில் விற்கப்படுகின்றன. இது அவர்களுக்கு ஒரு கடையை நடத்தும் திறனை வளர்க்கும் நோக்கில் செயல்படுகிறது.\n\nபயன்படுத்தும் நிலையில் உள்ள குழந்தைகள் நூல்கள், புனைகதை, கணினி அறிவியல் உள்ளிட்ட நூல்கள் ஏற்றுக்கொள்ளப்படுகின்றன. ஆங்கிலம் அல்லாத வேறு மொழிப் புத்தகங்களும் தேவைக்கேற்ப ஏற்றுக்கொள்ளப்படுகின்றன.\n\nபுத்தகங்கள் தர விரும்புவோர் இங் டெங் ஃபோங் மருத்துவமனை, தேசியப் பல்கலைக்கழக மருத்துவமனை உள்ளிட்ட பகுதிகளில் உள்ள மையங்களிலும், ‘டிக்னிட்டி மாமா’ மையத்திலும் அளிக்கலாம்.\n\nகிரீன் ஸ்குவேர்\n\nசிங்கப்பூரில் உருவாகும் உடைக்கழிவுகளில் ஏழு விழுக்காடு மட்டுமே மறுசுழற்சி செய்யப்படுகின்றன. அந்த எண்ணிக்கையை அதிகரிக்கும் நோக்கில் செயல்படுகிறது ‘கிரீன் ஸ்குவேர்’. பொருள்களை அதன் நிலைக்கேற்ப வகைப்படுத்தி, அவற்றில் சிறந்தவை, வெளிநாடுகளில் உள்ள பயன்படுத்தப்பட்ட பொருள்கள் விற்கும் கடைகளில் விற்கப்படுகின்றன. மறுவிற்பனை செய்ய முடியாத நிலையில் உள்ளவை மறுசுழற்சி செய்யப்பட்டு சுத்தம் செய்யும் துணியாக மாற்றி விற்கப்படுகின்றன.\n\nஅந்த நிதி அவ்வமைப்பின் பிற சமூகப் பணிகளுக்குப் பயன்படுத்தப்படுகிறது.\n\nஃபூனான் கடைத்தொகுதி, ஃபியூசினோபோலிஸ் உள்ளிட்ட 30க்கும் மேற்பட்ட இடங்களில் உள்ள தானியங்கி இயந்திரங்களில் உடைகளைக் கொண்டு சேர்க்கலாம்.\n\nமைண்ட்ஸ்\n\nஅறிவுசார் குறைபாடுள்ளோர்க்கு தொழில் வாய்ப்புகளை வழங்கும் அமைப்பான மைண்ட்ஸ், (Movement for the Intellectually Disabled of Singapore) அவர்களுக்கு பயன்படுத்தப்பட்ட பொருள்களை நன்கொடையாகச் சேகரித்து, அவற்றை விற்கும் பயிற்சிகளை அளிக்கிறது.\n\nஉடைகள், காலணிகள், அணிகலன்கள், குழந்தைகளுக்கான பொருள்கள், பொம்மைகள், வீட்டு உபயோகப் பொருள்கள், சமையலறைப் பொருள்கள், கைவினைப் பொருள்கள் ஏற்றுக்கொள்ளப்பட்டு, அவர்களைப் பணியமர்த்தி இவை விற்கப்படுகின்றன.\n\nஅதிலிருந்து பெறப்படும் வருமானம் பயிற்சிக்கான மாதாந்தர படித்தொகை, உணவுச் செலவுகளுக்குப் பயன்படுத்தப்படுகிறது.\n\nமெட்டா நல்வாழ்வுச் சங்கம்\n\nபல்வேறு வகை ஆடைகளைச் சேகரித்து மறுசுழற்சி செய்யும் நிறுவனத்திற்கு நன்கொடை அளிக்கிறது மெட்டா நல்வாழ்வுச் சங்கம். (METTA WELFARE ASSOCIATION)\n\nமின்னணுக் கருவிகள், ஆடைகள் உள்ளிட்ட பொருள்களை அவ்வமைப்பின் கட்டடத்தில் அளிக்கலாம்.\n\nஎச்&எம்\n\nஆடைகளைச் சேகரித்து வகைப்படுத்தி, அவற்றை மறுபயனீடு, மறுசுழற்சி செய்யப்படும். நன்கொடைகள் அளிப்போர்க்கு, அக்கடையின் 15 விழுக்காடு தள்ளுபடி பற்றுசீட்டு வழங்கப்படும்.\n\nஆடைகளை எச்&எம் கடைகளில் மறுசுழற்சிப் பெட்டியில் சேர்க்கலாம்.\n\nபாஸ் இட் ஆன்\n\nஇந்த இணையத்தளம் தேவைப்படும் நபர்களையும் பொருள்களையும் இணைக்கிறது.\n\nதன்னார்வ நல அமைப்புகள் அவர்களுக்குத் தேவைப்படும் பொருள்கள் பட்டியலைக் கொடுப்பார்கள். அந்தப் பொருள்கள் இருந்தால் அவற்றை வழங்கலாம்.\n\nபட்டியலில் இல்லாத பொருள்களையும் அவற்றின் படங்கள், விளக்கங்களுடன் வழங்கலாம்.\n\nஎஸ்ஜி மம்மிஸ் யுனைடெட்\n\nகடந்த 2020ஆம் ஆண்டு தொடங்கப்பட்ட எஸ்ஜி மம்மிஸ் யுனைடெட் ஃபேஸ்புக் குழு, சிரமப்படும் தாய்மார்களுக்கு உதவுவதை நோக்கமாகக் கொண்டுள்ளது.\n\nபால் மாவு, அணையாடை (Diaper), ஆடைகள் உள்ளிட்ட தாய்மார்கள், குழந்தைகளுக்குத் தேவைப்படும் பொருள்களை அளிக்க விரும்புவோர் அந்த ஃபேஸ்புக் குழுவைத் தொடர்புகொள்ளலாம்.\n\nஇரட்சண்ய சேனை\n\nஉடைகள், பைகள், காலணிகள், பொம்மைகள், புத்தகங்கள், மின்னணுக் கருவிகள், சமையலறைப் பொருள்கள் உள்ளிட்டவற்றை இரட்சண்ய சேனையிடம் (சால்வேஷன் ஆர்மி) நன்கொடையாக அளிக்கலாம்.\n\nபயன்படுத்தக்கூடிய நிலையில் உள்ள பொருள்கள் சேகரிக்கப்பட்டு, இரட்சண்ய சேனையின் ஐந்து கடைகளில் (ஃபேமிலி ஸ்டோர்) விற்கப்படும். அதன்மூலம் திரட்டப்படும் நிதி தொண்டு நிறுவனங்களுக்கு வழங்கப்படும்.\n\nகுறிப்புச் சொற்கள்\n\nநன்கொடை\n\nமறுசுழற்சி\n\nமறுபயனீடு\n\nமறுவிற்பனை\n\nசுற்றுச்சூழல்\n\nநீடித்த நிலைத்தன்மை\n\nதொடர்புடைய செய்திகள்\n\nநீடித்த நிலைத்தன்மைக்குப் பங்காற்றும் ‘மோனோ’\n\n29 Jan 2025\n\n-\n\n8:00 PM\n\nதூய்மையான, பசுமையான சிங்கப்பூர் ஒரு தொடர்ச்சியான பயணம்: ஹெங் சுவீ கியட்\n\n04 Nov 2024\n\n-\n\n5:30 AM\n\nபழைய பள்ளி பாடப் புத்தகங்களைக்கண்டு உற்சாகம்\n\n07 Dec 2024\n\n-\n\n8:22 PM\n\nஎவற்றையெல்லாம் மறுசுழற்சி செய்யலாம்? ‘புளூபின்’ பேசுசெயலியிடம் கேட்கலாம்\n\n16 Sep 2024\n\n-\n\n5:47 PM\n\nபெரிய மின்கழிவுகளை வீட்டிற்கே வந்து பெறும் முறை அறிமுகம்\n\n13 Oct 2024\n\n-\n\n9:01 PM", "images": [{"image_url": "https://cassette.sphdigital.com.sg/image/tamilmurasu/610032c4695a6662212ade7ac58a39b5a95dfbc20832024af72dfbd93ea33f57?w=825", "alt_text": "b7e6c83e-d311-4b05-9f92-36e8f3a3fa06", "caption": "மறுபயனீட்டு ஊக்குவிப்பைச் சித்திரிக்கும் ஓவியம். - படம்: ஸ்ட்ரெய்ட்ஸ் டைம்ஸ்"}, {"image_url": "https://cassette.sphdigital.com.sg/image/tamilmurasu/e2ad3cbc7b8df9e19ceaba9f4922e08bca63fe08c2e54b654f2da5bdcc9c3777", "alt_text": "author", "caption": null}, {"image_url": "https://cassette.sphdigital.com.sg/image/tamilmurasu/8e58df2ff87ded1aa85b471441284d812db428812f3d15b570b6ddc1a229ca02?w=235", "alt_text": "தேக்கா பிளேசின் முதல் அடித்தளத்தில் அமைந்துள்ள ‘மோனோ’ சமூக நிறுவனம்.", "caption": null}, {"image_url": "https://cassette.sphdigital.com.sg/image/tamilmurasu/f7545ad51ca35ddabb6df676fc1660954443f1dd5cccf9884e088795297d5b1f?w=235", "alt_text": " துணைப் பிரதமர் ஹெங் சுவீ கியட் (நடுவில்) சக நாடாளுமன்ற உறுப்பினர்களுடன் இணைந்து நவம்பர் 3ஆம் தேதி, சிங்கப்பூர் தேசியப் பல்கலைக்கழகத்தின் (என்யுஎஸ்) 50,000வது மரக்கன்றை நட்டார்.", "caption": null}, {"image_url": "https://cassette.sphdigital.com.sg/image/tamilmurasu/3d5dbb9b0ff4660601c7a121a9e433b3f440828c1313662b2542334de03089e2?w=235", "alt_text": "தாயும் மகளுமான எலினா குவி (வலம்), 11 வயது ஜூவல் கீ இருவரும் புத்தகங்களை அடுக்கி வைக்கின்றனர்.", "caption": null}, {"image_url": "https://cassette.sphdigital.com.sg/image/tamilmurasu/bd6cad1145bd27790c39d091551be426561f4001ce044b50502938f3e21185cd?w=235", "alt_text": "ஒரு பொருளை மறுசுழற்சி செய்யலாமா என, ‘புளூபின்’ பேசுசெயலியிடம் கேள்வியாகவும் கேட்கலாம் அல்லது படமெடுத்தும் அனுப்பலாம்.", "caption": null}, {"image_url": "https://cassette.sphdigital.com.sg/image/tamilmurasu/2b410765c64cdbba9820d2f2f859558781deaf30b3956d7b6490d0e27f65eb47?w=235", "alt_text": "வெஸ்ட்கேட் மால் கடைத்தொகுதியில் அனைத்துலக மின்கழிவு தினத்தையொட்டி கண்காட்சி ஒன்று நடைபெற்றது. அதனை நீடித்த நிலைத்தன்மை, சுற்றுப்புற மூத்த துணை அமைச்சர் ஏமி கோர் பார்வையிட்டார்.", "caption": null}]}
{"article_url": "https://tamilmurasu.com.sg/singapore/we-were-scared-lose-our-jobs-nee-soon-east-estate-cleaners-who-gave-manager-kickbacks", "site_title": "ஒர்க் பெர்மிட்டை புதுப்பிக்க லஞ்சம்: துப்புரவு நிறுவன மேலாளர் சிக்கியது பற்றி புதிய தகவல்கள்", "publish_date": "2025-01-31", "content": "ஒர்க் பெர்மிட்டை புதுப்பிக்க லஞ்சம்: துப்புரவு நிறுவன மேலாளர் சிக்கியது பற்றி புதிய தகவல்கள்\n\n31 Jan 2025 - 6:00 am\n\n2\n\nmins read\n\nபாதிக்கப்பட்ட பங்ளாதேஷ் ஊழியர்கள். -\n\nபடம்: ஸ்ட்ரெய்ட்ஸ் டைம்ஸ்\n\nAI\n\nSUMMARISE IN ENGLISH\n\n‘We were scared to lose our jobs’: Nee Soon East estate cleaners who gave manager kickbacks\n\nDerrick Ho, operations manager of Nee Soon East residential Task cleaning Task, was sentenced to 24 weeks' jail for collecting $396,440 in bribes from 57 Bangladeshi workers between 2014 and 2020 to renew their Work Permits. Ho and a foreign supervisor, Rakibul, charged workers $1,500 to renew their permits for a year and $3,000 for two years, keeping a third of the money. The incident was uncovered after a complaint from the public and an investigation by MOM officers.\n\nGenerated by AI\n\nஒர்க் பெர்மிட்டை புதுப்பிக்க வெளிநாட்டு ஊழியர்களிடம் லஞ்சம் வாங்கிய குத்தகை நிறுவனம் ஒன்றின் அதிகாரி பிடிப்பட்ட விவகாரம் ஆகப் பெரிய லஞ்ச ஊழல் சம்பவங்களில் ஒன்று என மனிதவள அமைச்சு குறிப்பிட்டு உள்ளது.\n\nநீ சூன் ஈஸ்ட் குடியிருப்புப் பேட்டை துப்புரவுப் பணி குத்தகையாளரான ‘லியான் செங் கான்ட்ராக்டிங்’ நிறுவனத்தின் செயலாக்க மேலாளர் டேரிக் ஹோ சியாக் ஹாக், 55,  என்பவருக்கு லஞ்ச ஊழல் குற்றத்திற்காக 2024 நவம்பர் 14ஆம் தேதி 24 வார சிறைத் தண்டனை  விதிக்கப்பட்டது.\n\nகடந்த 2014ஆம் ஆண்டு முதல் 2020ஆம் ஆண்டு வரை 57 பங்ளாதேஷ் ஊழியர்களிடம் இருந்து $396,440 வசூலித்ததாக அவர் குற்றம் சாட்டப்பட்டார். தம் மீது சுமத்தப்பட்ட குற்றச்சாட்டுகளை அவர் ஒப்புக்கொண்டார். அவரிடம் பணம் கொடுத்த துப்புரவுப் பணியாளர்கள் அனைவரும் தங்களது பணத்தைத் திரும்பப் பெற்றனர்.\n\nமனிதவள அமைச்சின் வெளிநாட்டு மனிதவள நிர்வாகப் பிரிவு இயக்குநர் ஏட்ரியன் குவேக் கூறும்போது, தமது அமைச்சு இதுநாள் வரை விசாரித்த ஆகப்பெரிய லஞ்ச ஊழல் சம்பவங்களில் இதுவும் ஒன்று என்றார்.\n\nஅது எப்படி வெளிச்சத்துக்கு வந்தது என்பதை, மற்றோர் அதிகாரியான ஃபெலிசியா லிம், ஜனவரி 26ஆம் தேதி ஸ்ட்ரெய்ட்ஸ் டைம்ஸ் செய்தித்தாளிடம் விளக்கினார்.\n\nகடந்த 2020 நவம்பர் மாதம் பொதுமக்களிடம் இருந்து வந்த ஒரு புகாரில் பாதிக்கப்பட்ட இரு ஊழியர்களின் பெயர் இடம்பெற்று இருந்தது. அந்த இரு ஊழியர்களை பெண்டமியர் ரோட்டில் உள்ள அமைச்சின் அலுவலகத்திற்கு ரகசியமாக அழைத்து வந்து இரவு 10 மணியளவில் விசாரணை நடத்தினர்.\n\nஅதனைத் தொடர்ந்து, ஹோ மேலாளராக இருந்த நீ சூன் ஈஸ்ட் மற்றும் பாசிர் ரிஸ்-பொங்கோல் பேட்டைகளுக்கு  2020 நவம்பர் 19ஆம் தேதி சென்ற அதிகாரிகள் அவருக்குக் கீழ் பணியாற்றிய துப்புரவுப் பணியாளர்களிடம் விசாரித்தனர்.\n\nபின்னர், ஹோவும் லஞ்சப் பணத்தை வசூலித்த வெளிநாட்டு மேற்பார்வையாளர்களும் கைது செய்யப்பட்டனர்.\n\nஅதே நாளில் ஹோவின் வீட்டில் சோதனை நடத்தப்பட்டது.\n\nஹோவும் அவருடன் வேலை செய்த ரகிபுல் என்பவரும் 2014ஆம் ஆண்டு முதல் லஞ்ச விவகாரத்தில் ஈடுபட்டனர். வெளிநாட்டு ஊழியரின் ஒர்க் மிட்டை ஓராண்டுக்குப் புதுப்பிக்க $1,500, ஈராண்டுக்குப் புதுப்பிக்க $3,000 என லஞ்சம் வசூலிக்கப்பட்டது. இந்தப் பணத்தில் மூன்றில் ஒரு பகுதியை ($500, $1,000) ரகிபுல் எடுத்துக்கொண்டார்.\n\nலஞ்சம் கொடுத்த ஊழியர்களில் ஒருவரான ரஹ்மான் லுட்ஃபார், 37, லஞ்சம் கொடுப்பது சட்டவிரோதம் என்று தெரிந்தும் ஒர்க் பெர்மிட்டை புதுப்பிக்க ஹோ பணம் கேட்டபோது அதனை மறுக்க பயமாக இருந்தது என்றார்.\n\nபணம் கொடுக்காவிட்டால், வேலை பறிக்கப்பட்டு சொந்த ஊருக்குத் திருப்பி அனுப்பி விடுவார்கள் என்று தாம் அஞ்சியதாக அவர் தெரிவித்தார்.\n\nநீ சூன் ஈஸ்ட் நகர மன்ற துப்புரவாளராக வேலை செய்த அவர், தமது ஒர்க் பெர்மிட்டை புதுப்பிக்க நான்கு ஆண்டுகளில் ஹோவுக்கு $6,000 கொடுத்ததாகக் கூறினார்.\n\nமற்றோர் ஊழியரான ஹனிஃப் முகம்மது, நான்காண்டுகளில் ஹோவிடம் $5,600 கொடுத்ததாகக் கூறினார்.\n\nகுறிப்புச் சொற்கள்\n\nதுப்புரவு\n\nலஞ்சம்\n\nதண்டனை\n\nவிசாரணை\n\nதொடர்புடைய செய்திகள்\n\nவேலை அனுமதிச்சீட்டின்றி  வெளிநாட்டவர்களைப் பணியமர்த்தியதால் $24,000 அபராதம்\n\n24 Jan 2025\n\n-\n\n7:42 PM", "images": [{"image_url": "https://cassette.sphdigital.com.sg/image/tamilmurasu/51d06ae2906853d5ac5d4424a62fb6ae71507a3062e22d0fc14d3e914e07af1d?w=825", "alt_text": "f88a10a8-3d25-4f90-91f4-74cec54e90d4", "caption": "பாதிக்கப்பட்ட பங்ளாதேஷ் ஊழியர்கள். - படம்: ஸ்ட்ரெய்ட்ஸ் டைம்ஸ்"}, {"image_url": "https://cassette.sphdigital.com.sg/image/tamilmurasu/8792328825cae04f7ff0f465d639bf5a287ebcefcaaa768d4642a7940b2fed3a?w=235", "alt_text": "வேலை அனுமதிச்சீட்டின்றி வெளிநாட்டவர் ஒருவரைப் பணியில் அமர்த்துவோருக்கு $5,000 முதல் $30,000 வரை அபராதம், ஓராண்டு வரை சிறை அல்லது இவ்விரு தண்டனைகளும் விதிக்கப்படலாம்.", "caption": null}]}
{"article_url": "https://tamilmurasu.com.sg/tamilnadu/army-uniforms-surinam-chennai", "site_title": "சென்னையில் இருந்து சுரினாம் சென்ற ராணுவச் சீருடைகள்", "publish_date": "2025-01-30", "content": "சென்னையில் இருந்து சுரினாம் சென்ற ராணுவச் சீருடைகள்\n\n30 Jan 2025 - 9:48 pm\n\n1\n\nmins read\n\nஅடுத்த இரு மாதங்களில் சென்னை தொழிற்சாலையில் தயாரிக்கப்பட்ட ராணுவ சீருடைகள் சுரினாம் சென்றடையும். -\n\nபடம்: ஊடகம்\n\nAI\n\nSUMMARISE IN ENGLISH\n\nArmy uniforms to Surinam from Chennai\n\nThe Indian Tri-services Military Uniforms Factory in Chennai is producing 4,500 military garments for Surinam, worth 1.71 crore. General Manager B.S. Reddy oversees 1,500 employees who prepare uniforms and bomb-proof gear for India's defense forces and international customers. The garments will arrive in Suriname within two months, fostering ties between the countries. Several other nations are considering placing orders for military clothing.\n\nGenerated by AI\n\nசென்னை:\n\nதென்னமெரிக்காவில் உள்ள ‘சுரினாம்’ நாட்டின் ராணுவத்துக்கு தமிழகத்தில் இருந்து ராணுவச் சீருடைகள் தயாரித்து அனுப்பப்படுகின்றன.\n\nசென்னை ஆவடி பகுதியில் உள்ள இந்திய முப்படையினருக்கான ராணுவச் சீருடைகள் தயாரிக்கும் தொழிற்சாலையில்தான் சுரினாம் நாட்டுக்கு அனுப்பப்படும் ஆடைகள் தயாரிக்கப்படுகின்றன.\n\nஇந்தத் தொழிற்சாலையின் பொது மேலாளர் பி.எஸ்.ரெட்டி செய்தியாளர்களிடம் பேசுகையில், தற்போது 1,500 ஊழியர்கள் ஆலையில் பணியாற்றி வருவதாகக் குறிப்பிட்டார்.\n\n“முப்படைகளுக்குத் தேவையான அதிக சக்திவாய்ந்த குண்டு துளைக்காத ஆடைகள், பாதுகாப்புத் துறைக்கு தேவையான சீருடைகளைத் தயாரித்து வருகிறோம்.\n\n“மற்ற நாடுகளின் ராணுவத்துக்கான சீருடைகளைத் தயாரிக்கும் பணியும் தொடங்கப்பட்டுள்ளது. அதன்படி, முதற்கட்டமாக தென்னமெரிக்காவில் உள்ள சுரினாம் நாட்டிற்கு 4,500 ராணுவ உடைகள் தயாரித்து அனுப்பப்பட்டன. அவற்றின் மதிப்பு ரூ.1.71 கோடி,” என்றார் திரு ரெட்டி கூறினார்.\n\nஅடுத்த இரு மாதங்களில் சென்னை தொழிற்சாலையில் தயாரிக்கப்பட்ட ராணுவச் சீருடைகள் சுரினாம் சென்றடையும் என்றும் இரு நாடுகளுக்கும் இடையேயான நட்புறவு வளர்ச்சி அடையும் என்றும் அவர் குறிப்பிட்டார்.\n\nமேலும் பல நாடுகளுக்கு ராணுவ உடைகளைத் தயாரித்து வழங்கத் திட்டமிட்டுள்ளதாகவும் அவர் சொன்னார்.\n\nகுறிப்புச் சொற்கள்\n\nராணுவம்\n\nசீருடை\n\nமுப்படைகள்\n\nதயாரிப்பு\n\nதொடர்புடைய செய்திகள்\n\nஇஸ்ரேல் ராணுவச் சீருடை தயாரிப்பை நிறுத்திய கேரள நிறுவனம்\n\n21 Oct 2023\n\n-\n\n7:05 PM", "images": [{"image_url": "https://cassette.sphdigital.com.sg/image/tamilmurasu/febdc083a5693f572dad3aed3e9acfa332482026e81912a9bfb9bebceea68da7?w=825", "alt_text": "e4708f7a-31f1-457e-aa82-02879a3a0992", "caption": "அடுத்த இரு மாதங்களில் சென்னை தொழிற்சாலையில் தயாரிக்கப்பட்ட ராணுவ சீருடைகள் சுரினாம் சென்றடையும். - படம்: ஊடகம்"}, {"image_url": "https://cassette.sphdigital.com.sg/image/tamilmurasu/4ed2bdd43536699b90dd013d4ebbeae33534bae60f13ddf9d1dc145a24c87b3a?w=235", "alt_text": "படம்: ", "caption": null}]}
{"article_url": "https://tamilmurasu.com.sg/lifestyle/valiba-kavignar-vaali-vizha-2025", "site_title": "வாலிபக் கவிஞர் வாலி விழா 2025", "publish_date": "2025-01-31", "content": "வாலிபக் கவிஞர் வாலி விழா 2025\n\n31 Jan 2025 - 5:30 am\n\n1\n\nmins read\n\n(இடமிருந்து) ஜோகூர் தமிழ் இலக்கியக் கழகத் துணைத் தலைவர் சு. ரவி, சிங்கப்பூர்த் தமிழ் எழுத்தாளர் கழகத் தலைவர் நா.ஆண்டியப்பன், விருதாளர்கள் திரு சு.மி. ஜெயராஜ், திரு முத்தழகு மெய்யப்பன், திருவாட்டி மஹ்ஜபீன், திருவாட்டி விமலா ரெட்டி, ஜோகூர் தமிழ் இலக்கியக் கழகத் தலைவர் முனைவர் தமிழ்மணி சி.வடிவேலு. -\n\nபடம்: சிங்கப்பூர்த் தமிழ் எழுத்தாளர் கழகம்\n\nAI\n\nSUMMARISE IN ENGLISH\n\nValiba kavignar Vaali Vizha 2025\n\nThe \"Valiba kavignar Vaali Vizha 2025\" celebrated the works of poet Vali, who has written many screenplays. The event was jointly organized by the Johor Tamil Literature Association and the Association of Singapore Tamil Writers in Johor Baru, featuring awards for contributions to Tamil language, literature, and art. Recipients included Muthazhaku Meyyyappan, Mahjabin, Vimala Reddy, and S. M. Jayaraj. Prominent poets and writers, including Dr. Tamil Mani C. Vadivelu and poet Thanga Velamurugan, praised Vali's poetry.\n\nGenerated by AI\n\nதமிழ்த் திரையுலகில் கண்ணதாசனுக்கு அடுத்து, பல தலைமுறைகளைத் தாண்டி அதிகமான திரைப்பாடல்களை எழுதியவர், ஓவியர், நடிகர் எனப் பன்முகம் கொண்ட கவிஞர் வாலியின் படைப்புகளைக் கொண்டாடும் வகையில் ‘வாலிபக் கவிஞர் வாலி விழா’ நடத்தப்பட்டது.\n\nஜோகூர் தமிழ் இலக்கியக் கழகமும் சிங்கப்பூர்த் தமிழ் எழுத்தாளர் கழகமும் இணைந்து ஏற்பாடு செய்திருந்த அந்நிகழ்ச்சி ஜோகூர் பாரு, ஸ்கூடாய், தாமான் துன் அமீனா தமிழ்ப்பள்ளியில் ஜனவரி 26ஆம் தேதி முற்பகலில் நடைபெற்றது.\n\nஇவ்விழாவில் கலந்துகொள்ள சிங்கப்பூரிலிருந்து 28 பேர் கொண்ட குழு அங்குச் சென்றிருந்தது.\n\nவிழாவின் முத்தாய்ப்பாக தமிழ்மொழி வளர்ச்சிக்கும், இலக்கியம், கலைத்துறைகளில் பங்களித்தவர்களுக்கும் விருதுகள் வழங்கப்பட்டன.\n\nஅவ்வகையில் திரு முத்தழகு மெய்யப்பன் ‘தமிழ்ச் சுடர்’ விருதும், திருவாட்டி மஹ்ஜபீன் ‘இலக்கியத் தாரகை’ விருதும், திருவாட்டி விமலா ரெட்டி ‘நாவல் நாயகி’ விருதும், திரு சு.மி. ஜெயராஜ் ‘கலைச்சுடர்’ விருதும் வழங்கிச் சிறப்பிக்கப்பட்டனர்.\n\nஜோகூர் தமிழ் இலக்கியக் கழகத்தின் தலைவர் முனைவர் தமிழ்மணி சி.வடிவேலு, சிங்கப்பூர்த் தமிழ் எழுத்தாளர் கழகத்தின் தலைவர் நா.ஆண்டியப்பன், முனைவர் ப. இராமநாதன், திருவாட்டி இசக்கி செல்வி, கவிஞர் தங்க வேலமுருகன், திருவாட்டி மஹ்ஜபீன், திருவாட்டி பிரேமா மகாலிங்கம் ஆகியோர் கவிஞர் வாலியின் கவிதைநயம் பற்றி சிறப்பாக எடுத்துரைத்தனர்.\n\nகுறிப்புச் சொற்கள்\n\nவாழ்வும் வளமும்\n\nதமிழ்\n\nஎழுத்தாளர்\n\nவாலி\n\nதொடர்புடைய செய்திகள்\n\nஎழுத்தாளர் கழகம்: வெளிநாட்டு ஊழியரின் இரு நூல்கள் வெளியீடு\n\n18 Dec 2022\n\n-\n\n5:30 AM\n\nகதைக்களத்தின் 10வது ஆண்டுக் கொண்டாட்டம்\n\n24 May 2023\n\n-\n\n5:30 AM\n\nபன்னாட்டுப் புத்தகக் கண்காட்சியில் ஆயிரத்துக்கு மேற்பட்ட நூல்களுக்கான மொழிபெயர்ப்பு ஒப்பந்தங்கள்\n\n19 Jan 2025\n\n-\n\n7:46 PM", "images": [{"image_url": "https://cassette.sphdigital.com.sg/image/tamilmurasu/4ea1595dea40d0b12bce00e8c3dd0343d7db86aaa83d42c7aee70274a8a6cd50?w=825", "alt_text": "7231b2ab-6dfd-47c8-a57f-0565bc08b1a7", "caption": "(இடமிருந்து) ஜோகூர் தமிழ் இலக்கியக் கழகத் துணைத் தலைவர் சு. ரவி, சிங்கப்பூர்த் தமிழ் எழுத்தாளர் கழகத் தலைவர் நா.ஆண்டியப்பன், விருதாளர்கள் திரு சு.மி. ஜெயராஜ், திரு முத்தழகு மெய்யப்பன், திருவாட்டி மஹ்ஜபீன், திருவாட்டி விமலா ரெட்டி, ஜோகூர் தமிழ் இலக்கியக் கழகத் தலைவர் முனைவர் தமிழ்மணி சி.வடிவேலு. - படம்: சிங்கப்பூர்த் தமிழ் எழுத்தாளர் கழகம்"}, {"image_url": "https://cassette.sphdigital.com.sg/image/tamilmurasu/c74a2ab7e2bb2902e49c49fc6cffc00effa876c65b057855dffb3fc904543499?w=235", "alt_text": null, "caption": null}, {"image_url": "https://cassette.sphdigital.com.sg/image/tamilmurasu/4873a233e671540c619025faefd5ad5ddc0e66ffd71340724c63a3a6018a4919?w=235", "alt_text": null, "caption": null}, {"image_url": "https://cassette.sphdigital.com.sg/image/tamilmurasu/dbdac58210f12a045638495aacf5fb4685e1c965d0df32ad2cef577e4bade50b?w=235", "alt_text": "பன்னாட்டுப் புத்தகக் காட்சி நிறைவு விழாவில் முதல்வர் மு.க.ஸ்டாலினுடன் அமைச்சர்கள் தா.மோ. அன்பரசன், அன்பில் மகேஷ் பொய்யாமொழி, நாடாளுமன்ற உறுப்பினர்களான சசிதரூர், டி.ஆர். பாலு, தமிழ்நாடு பாடநூல் மற்றும் கல்வியியல் பணிகள் கழகத் தலைவர் திண்டுக்கல் ஐ. லியோனி எனப் பலரும் கலந்துகொண்டனர். ", "caption": null}]}
{"article_url": "https://tamilmurasu.com.sg/singapore/fewer-retailer-related-offences-involving-e-bikes-last-year-lta", "site_title": "மின்சைக்கிள் வர்த்தகக் குற்றங்கள் குறைந்தன", "publish_date": "2025-01-30", "content": "மின்சைக்கிள் வர்த்தகக் குற்றங்கள் குறைந்தன\n\n30 Jan 2025 - 9:45 pm\n\n1\n\nmins read\n\nபொருந்தாத மின்கலம் காரணமாகக் கடந்த ஆண்டு தீப்பிடித்து எரிந்த மின்சைக்கிள். -\n\nபடம்: நிலப் போக்குவரத்து ஆணையம்\n\nAI\n\nSUMMARISE IN ENGLISH\n\nFewer retailer-related offences involving e-bikes last year: LTA\n\nElectric bicycle offenses in Singapore declined in 2024, with 17 recorded compared to 39 in 2023 and 55 in 2022. Offenses include unregistered devices and improper number plate display. LTA fined a retailer $7,000 for selling illegally modified e-bikes and mismatched batteries. Last year, Bukit Batok fires in Hong Kong involved e-bikes, resulting in burns.\n\nGenerated by AI\n\nமின்சைக்கிள்களை (PABs) விற்கும் சில்லறை வர்த்தகர்கள் தொடர்பான குற்றங்கள் கடந்த ஆண்டு அதற்கு முந்திய ஈராண்டுகளைக் காட்டிலும் குறைந்ததாக நிலப் போக்குவரத்து ஆணையம் தெரிவித்துள்ளது.\n\n2024ஆம் ஆண்டு முழுவதும் மின்சைக்கிள் சம்பந்தப்பட்ட 17 குற்றங்கள் பதிவாயின. அந்த எண்ணிக்கை 2023ஆம் ஆண்டு 39ஆகவும் 2022ஆம் ஆண்டு 55ஆகவும் இருந்தன.\n\nகடந்த ஆண்டின் குற்றங்கள் 2022ஆம் ஆண்டு பதிவான குற்றங்களின் எண்ணிக்கையைக் காட்டிலும் மூன்று மடங்கு குறைவு.\n\nபதிவுசெய்யப்படாத சாதனங்களைக் கடைகளில் வைத்திருந்தது, பதிவெண் தகடுகளைச் சரியாகக் காட்சிப்படுத்தாதது போன்றவை மின்சைக்கிள்கள் தொடர்பான வர்த்தகக் குற்றங்களில் அடங்கும் என்று ஆணையம் தெரிவித்துள்ளது.\n\nஇ-பைக் எனப்படும் மின்சாரத்தில் இயங்கும் சைக்கிள்களை ஆணையத்திடம் பதிவுசெய்வது அவசியம்.\n\nசட்டவிரோதமாக மாற்றி அமைக்கப்பட்ட மின்சைக்கிள்கள், பொருந்தாத மின்கலம் (battery) போன்றவற்றை விற்பனை செய்ததற்காகக் கடந்த வாரம் சில்லறை வர்த்தகர் ஒருவருக்கு $7,000 அபராதம் விதிக்கப்பட்டது.\n\nஅதுபோன்ற சட்டவிரோத சாதனங்களால் கடந்த ஆண்டு ஹவ்காங்கிலும் புக்கிட் பாத்தோக்கிலும் தீச்சம்பவங்கள் நிகழ்ந்தன. அந்தச் சம்பவங்களின்போது ஒருவருக்குத் தீக்காயங்கள் ஏற்பட்டன.\n\nமின்சைக்கிள்களைச் சாலைகளிலும் பூங்கா இணைப்புகள் போன்ற பகிர்வுப்பாதைகளிலும் பயன்படுத்தலாம். அவற்றை பெரும்பாலும் உணவு விநியோக ஊழியர்கள் பயன்படுத்துகின்றனர்.\n\nகுறிப்புச் சொற்கள்\n\nமின்கலன்\n\nமின்சைக்கிள்\n\nதீ\n\nதொடர்புடைய செய்திகள்\n\nமின்சைக்கிளால் இருவரை மோதிவிட்டு நில்லாமல் சென்ற இளையருக்குச் சீர்திருத்தப் பயிற்சி\n\n23 Sep 2024\n\n-\n\n4:37 PM", "images": [{"image_url": "https://cassette.sphdigital.com.sg/image/tamilmurasu/4cf1065cc60222425f5b7fac8b654f5246f3bc94934760b9b86be0b91aecdcc5?w=825", "alt_text": "17d00648-7f11-4381-9ee3-b017b4e5b451", "caption": "பொருந்தாத மின்கலம் காரணமாகக் கடந்த ஆண்டு தீப்பிடித்து எரிந்த மின்சைக்கிள். - படம்: நிலப் போக்குவரத்து ஆணையம்"}, {"image_url": "https://cassette.sphdigital.com.sg/image/tamilmurasu/69e1cbf143e70e5fb7b36261e82d932f12b1d5d9f8b0aff3a141d6ff48e148d8?w=235", "alt_text": "அந்தப் பதின்ம வயதினர், ஜூலை 11ஆம் தேதி இரவு 7.30 மணியளவில், புவன விஸ்தாவில் உள்ள விஸ்தா எக்ஸ்சேஞ் கிரீன் சாலைச் சந்திப்பில் போக்குவரத்துச் சிவப்பு விளக்கை மீறிச் சென்றதாகக் கூறப்பட்டது.", "caption": null}]}
{"article_url": "https://tamilmurasu.com.sg/india/man-who-petitioned-collector-helicopter", "site_title": "ஹெலிகாப்டர் கேட்டு ஆட்சியரிடம் மனு அளித்த ஆடவர்", "publish_date": "2025-01-30", "content": "ஹெலிகாப்டர் கேட்டு ஆட்சியரிடம் மனு அளித்த ஆடவர்\n\n30 Jan 2025 - 9:41 pm\n\n2\n\nmins read\n\nஜோர்புரா கிராமத்தில் இரவு நேர குறை தீர்க்கும் முகாமை நடத்திய பார்மர் மாவட்ட ஆட்சியர் தினா தபியிடம் (வலது), ஹெலிகாப்டர் கேட்டு மனு அளித்த மங்கி லால்.    -\n\nபடங்கள்: ஊடகம்\n\nAI\n\nSUMMARISE IN ENGLISH\n\nMan who petitioned the Collector for a helicopter\n\nMangi Lal filed a peculiar petition to the Parmar District Collector, requesting a helicopter due to the obstruction of his home access by illegal farming. Despite the unusual request, the Collector promptly addressed the issue, ordering the removal of the obstruction and action against the perpetrators. Mangi Lal's unconventional petition ultimately resolved his problem.\n\nGenerated by AI\n\nஜெய்ப்பூர்\n\n: ராஜஸ்தானைச் சேர்ந்த ஆடவர் ஒருவர், அங்குள்ள பார்மர் மாவட்ட ஆட்சியரிடம்  ஹெலிகாப்டர் கேட்டு மனு அளித்திருந்தார். ஆடவரின் செயலால் ஆட்சியரும் அதிகாரிகளும் ஏன் இதுபோல் கேட்கிறார் என்று வியப்படைந்தனர்.\n\nபொதுவாக மாவட்ட ஆட்சியர்களின் குறை தீர்க்கும் முகாம்களுக்கு வருபவர்கள் வீட்டுமனை பட்டா, வேலைவாய்ப்பு, ஓய்வூதியம், மின் இணைப்பு போன்றவற்றை கேட்டுத்தான் மனு  அளிப்பார்கள்.\n\nஆனால், பார்மர் மாவட்ட ஆட்சியர் தினா தபியிடம், ஜோர்புரா கிராமத்தில் வசிக்கும் மங்கி லால் என்பவர் மனு ஒன்றைக் கொடுத்தார்.\n\nஅதில், ‘எனது வீட்டுக்குச் செல்லும் பாதையைச் சிலர் ஆக்கிரமித்து அதில் கடந்த சில நாள்களாக விவசாயம் செய்து வருகின்றனர்.\n\nஇதனால் பாதை அடைக்கப்பட்டு, வீட்டுக்கு எப்படிச் செல்வது என தெரியாமல் உள்ளேன். எனவே நான் வீட்டுக்குச் சென்று வர ஹெலிகாப்டர் ஒன்றை வழங்கவேண்டும்’ என குறிப்பிட்டு இருந்தார்.\n\nஇதைப்பார்த்த ஆட்சியருக்கு என்ன சொல்வதென்றே தெரியவில்லை.  உடனடியாக வட்டாட்சியர் பத்ரிநாராயணனை அழைத்து, இந்த மனு மீது உடனடியாக நடவடிக்கை எடுக்க அவர் உத்தரவிட்டார்.\n\nஅத்துடன், மங்கி லால் வீட்டுக்குச் சென்று ஆய்வு செய்த வட்டாட்சியர், ஆக்கிரமிப்பாளர்களிடம் மூன்று நாள்களுக்குள் ஆக்கிரமிப்புகளை அகற்ற உத்தரவிட்டார். இதில் தவறு செய்தவர்கள் மீது நடவடிக்கை எடுக்கப்படும் என்றும் அவர் கூறினார்.\n\nமங்கி லாலின் விண்ணப்பம் அதிகாரிகளுக்கு வினோதமான ஒன்றாகத் தெரிந்தாலும், தனது பிரச்சினை தீர்ந்ததை நினைத்து அவர் நிம்மதி அடைந்தார்.\n\nகுறிப்புச் சொற்கள்\n\nஜெய்ப்பூர்\n\nஆடவர்\n\nமனு\n\nஆட்சியர்\n\nதொடர்புடைய செய்திகள்\n\nஏர் இந்தியா விமானம் ‘கடத்தல்’; மும்பை விமான நிலையத்தில் முழு அவசரநிலை\n\n29 Jan 2025\n\n-\n\n6:58 PM", "images": [{"image_url": "https://cassette.sphdigital.com.sg/image/tamilmurasu/f980ad13670ffdcfa7268588a5c568498f86310aaaccccc8a2349cec585ba8e8?w=825", "alt_text": "2d37fd1b-2da7-4ce6-b102-944367f35216", "caption": "ஜோர்புரா கிராமத்தில் இரவு நேர குறை தீர்க்கும் முகாமை நடத்திய பார்மர் மாவட்ட ஆட்சியர் தினா தபியிடம் (வலது), ஹெலிகாப்டர் கேட்டு மனு அளித்த மங்கி லால்.    - படங்கள்: ஊடகம்"}, {"image_url": "https://cassette.sphdigital.com.sg/image/tamilmurasu/496bed298c3d9878170c1373285852826ec6cb51c61eee03a9ac34a8c104a642?w=235", "alt_text": "ஜனவரி 27 திங்கட்கிழமை இரவு ஏர் இந்தியா விமானம் ஒன்று புதுடெல்லியிலிருந்து மும்பைக்குக் கிளம்பிய சற்று நேரத்திலேயே அது கடத்தப்பட்டதாக சமிக்ஞை கிட்டியது.", "caption": null}]}
{"article_url": "https://tamilmurasu.com.sg/india/10-months-unique-ai-india-assurance", "site_title": "10 மாதத்திற்குள் தனித்துவமான ‘ஏஐ’: இந்தியா உறுதி", "publish_date": "2025-01-30", "content": "10 மாதத்திற்குள் தனித்துவமான ‘ஏஐ’: இந்தியா உறுதி\n\n30 Jan 2025 - 9:43 pm\n\n2\n\nmins read\n\nஉத்கர்ஷ் ஒடிசா மாநாட்டில் பேசிய அமைச்சர் அஸ்வினி வைஷ்ணவ் இந்தியா தனது ‘ஏஐ’ கருவியை 10 மாதங்களுக்குள் உருவாக்கி விடும் என்று கூறியுள்ளார். -\n\nபடம்: இந்திய ஊடகம்\n\nAI\n\nSUMMARISE IN ENGLISH\n\n10 months of unique AI: India Assurance\n\nIndia is aiming for self-sufficiency in AI technology through its \"India First AI\" project, initiated in March 2022. The project includes building a common computer facility that will provide access to advanced computing resources. The government is collaborating with AI researchers, professors, and software companies to develop AI solutions tailored to India's linguistic and cultural diversity. The project aims to address challenges posed by foreign AI tools such as ChatGPT and Gemini.\n\nGenerated by AI\n\nபுதுடெல்லி\n\n: ‘சாட்ஜிபிடி’, ‘டீப்சீக்’ போன்று இந்தியா தனது ‘ஏஐ’ கருவியை 10 மாதங்களுக்குள் உருவாக்கி விடும் என்று மத்திய மின்னியல், தகவல் தொடர்பு அமைச்சர் அஸ்வினி வைஷ்ணவ் தெரிவித்துள்ளார்.\n\nஇது ‘ஏஐ’ தொழில்நுட்பத்தில் தன்னிறைவை நோக்கிய பயணத்தில் ஒரு மைல்கல்லாக இருக்கும் என்று அவர் குறிப்பிட்டுள்ளார்.\n\nஉத்கர்ஷ் ஒடிசா மாநாட்டில் பேசிய அமைச்சர் அஸ்வினி வைஷ்ணவ், இதற்கான அடித்தளம் ஏற்கெனவே அமைக்கப்பட்டுவிட்டதாகவும் இந்தியப் பயனர்களின் தனிப்பட்ட தேவைகளை பூர்த்தி செய்யும் அமைப்பை உருவாக்குவதில் அரசாங்கத்தின் கவனம் உள்ளது என்றும் கூறினார்.\n\n“கடந்த ஆண்டு மார்ச் மாதம் பிரதமர் மோடி இந்தியாவின் முதல் ‘ஏஐ’ திட்டத்திற்கு ஒப்புதல் வழங்கினார். முதல் நான்கு மாதத்திலேயே அதற்கான கட்டமைப்பின் முதற்கட்ட பணிகள் தொடங்கப்பட்டன.\n\n“இந்தியாவின் ஏஐ திட்டத்திற்கான முதல் தூண் என கருதப்படும் பொதுக் கணினியல் வசதியை (Common Compute Facility) அரசாங்கம் உருவாக்கியுள்ளது. இந்த வசதி, மேம்பட்ட கணினியியல் வளங்களுக்கான அணுகலை வழங்கும்,” என்று அவர் கூறினார்.\n\nவிவசாயம், காலநிலை மாற்றம் உள்ளிட்ட 18 செயலிகளை உருவாக்க முதற்கட்ட நிதி ஒதுக்கீட்டில் ஒப்புதல் வழங்கப்பட்டுள்ளது.\n\nநான்காவது கட்டம் ஏஐ-யின் பாதுகாப்பு தொடர்பானது. ஏஐ பாதுகாப்பு நிறுவனம் அதற்கான பணியில் ஈடுபட்டு வருகிறது.\n\nகடந்த ஒன்றரை ஆண்டுகளாக இதுதொடர்பாக ஆய்வாளர்கள், பேராசிரியர்கள் போன்றவர்களுடன் குழுக்கள்நெருக்கமாகப் பணியாற்றி வருகின்றன.\n\nவளர்ந்து வரும் நிறுவனங்கள், 10 முன்னணி மென்பொருள் நிறுவனங்கள் இதற்கான பணியில் ஈடுபட்டு வருகின்றன. இன்னும் 8 முதல் 10 மாதங்களுக்குள் இது தயாராகிவிடும்.\n\nஇந்தியாவின் தனித்துவமான மொழியியல், பண்பாட்டுப் பன்முகத்தன்மைக்கு ஏற்ப இது உருவாகும் என்று அஸ்வினி வைஷ்ணவ் தெரிவித்துள்ளார்.\n\nசெயற்கை நுண்ணறிவு (ஏஐ) தொழில்நுட்பம் உலக அளவில் வளர்ச்சி கண்டு வரும் நிலையில்,  சீனா அண்மையில் அறிமுகப்படுத்திய ‘டீப்சீக்’ ஓபன் ஏஐ (சாட்ஜிபிடி), கூகுள் (ஜெமினி) ஆகிய அமெரிக்க ‘ஏஐ’ கருவிகளுக்கு பெரும் சவாலாக உள்ளது. இந்நிலையில், உலகத்தரம் வாய்ந்த ஏஐ தொழில்நுட்பத்தை இந்தியா உருவாக்கும் என்று அமைச்சர் கூறியுள்ளார்.\n\nகுறிப்புச் சொற்கள்\n\nஇந்தியா\n\nசெயற்கை நுண்ணறிவு\n\nசீனா\n\nதயாரிப்பு\n\nதொடர்புடைய செய்திகள்\n\nஅமெரிக்காவை ஆட்டம் காண வைத்திருக்கும் சீனாவின் செயற்கை நுண்ணறிவுத் திறன்\n\n28 Jan 2025\n\n-\n\n4:21 PM\n\n‘டீப்சீக்’ செயற்கை நுண்ணறிவைப் பாராட்டிய மைக்ரோசாஃப்ட்\n\n30 Jan 2025\n\n-\n\n9:35 PM\n\nஏர் இந்தியா விமானம் ‘கடத்தல்’; மும்பை விமான நிலையத்தில் முழு அவசரநிலை\n\n29 Jan 2025\n\n-\n\n6:58 PM\n\nஇந்தியாவில் உலகின் ஆகப் பெரிய தரவு மையத்தை அமைக்கும் அம்பானி\n\n24 Jan 2025\n\n-\n\n3:28 PM\n\nபுதிய ‘ஏஐ’ மென்பொருளை வெளியிட்ட அலிபாபா; ‘டீப்சீக்’கை விஞ்சும் எனத் தகவல்\n\n30 Jan 2025\n\n-\n\n5:20 PM", "images": [{"image_url": "https://cassette.sphdigital.com.sg/image/tamilmurasu/f5ba64aaa011ae55d93ae12bcf5464c49bbf1779affbfa14d119ddff83c79362?w=825", "alt_text": "e3e6e6e8-46ba-4f41-8833-edac4b735ecf", "caption": "உத்கர்ஷ் ஒடிசா மாநாட்டில் பேசிய அமைச்சர் அஸ்வினி வைஷ்ணவ் இந்தியா தனது ‘ஏஐ’ கருவியை 10 மாதங்களுக்குள் உருவாக்கி விடும் என்று கூறியுள்ளார். - படம்: இந்திய ஊடகம்"}, {"image_url": "https://cassette.sphdigital.com.sg/image/tamilmurasu/fc222fc2db4e6e7c9582184561c8516b2705f508829f84f61d764ea527146704?w=235", "alt_text": "சீன செயற்கை நுண்ணறிவு (ஏஐ) மென்பொருளான டீப்சீக் அறிமுகம்,  அமெரிக்க சில்லு தயாரிப்பு நிறுவனமான என்விடியாவின் மதிப்பீட்டை சில மணி நேரங்களில் 600 பில்லியன் அமெரிக்க டாலர் (812 பில்லியன் சிங்கப்பூர் வெள்ளி) குறைத்தது.", "caption": null}, {"image_url": "https://cassette.sphdigital.com.sg/image/tamilmurasu/4a97682b0fad0ce490b15c052524436f42c394ce4a099ce69f3e9e6a6f82da9d?w=235", "alt_text": "அமெரிக்கத் தொழில்நுட்ப நிறுவனங்களை ஆட்டம் காணவைத்த ‘ஓப்பன்ஐ’ இன் ‘டீப்சீக்-ஆர்1’ ", "caption": null}, {"image_url": "https://cassette.sphdigital.com.sg/image/tamilmurasu/496bed298c3d9878170c1373285852826ec6cb51c61eee03a9ac34a8c104a642?w=235", "alt_text": "ஜனவரி 27 திங்கட்கிழமை இரவு ஏர் இந்தியா விமானம் ஒன்று புதுடெல்லியிலிருந்து மும்பைக்குக் கிளம்பிய சற்று நேரத்திலேயே அது கடத்தப்பட்டதாக சமிக்ஞை கிட்டியது.", "caption": null}, {"image_url": "https://cassette.sphdigital.com.sg/image/tamilmurasu/c526d9404d32780bca819ca541c5aba1e7fa89915b9093f7adab39c1c597c0f1?w=235", "alt_text": "ரிலையன்ஸ் நிறுவனத்தின் தலைவர் முகேஷ் அம்பானி.", "caption": null}, {"image_url": "https://cassette.sphdigital.com.sg/image/tamilmurasu/7eabc39ca3df0f1dd15b141d2602a9abf12702c78ecb3f732b9ad3541f54ce4c?w=235", "alt_text": "வெளிநாட்டு நிறுவனங்களை மட்டுமல்லாது உள்நாட்டு நிறுவனங்களையும் ‘டீப்சீக்’ விழிக்கச் செய்திருக்கிறது.", "caption": null}]}
{"article_url": "https://tamilmurasu.com.sg/tamilnadu/six-fishermen-who-have-been-released-sri-lanka-jail-visit-chennai", "site_title": "இலங்கை சிறையில் இருந்து விடுதலையான ஆறு மீனவர்கள் சென்னை வருகை", "publish_date": "2025-01-30", "content": "இலங்கை சிறையில் இருந்து விடுதலையான ஆறு மீனவர்கள் சென்னை வருகை\n\n30 Jan 2025 - 9:41 pm\n\n1\n\nmins read\n\nவிடுதலையான மீனவர்கள். -\n\nபடம்: ஏஎன்ஐ\n\nAI\n\nSUMMARISE IN ENGLISH\n\nSix fishermen who have been released from Sri Lanka Jail Visit Chennai\n\nSix fishermen from Rameswaram, India, were arrested by the Sri Lankan Navy on February 12th while fishing in the sea. After negotiations by Indian Embassy officials, Sri Lanka agreed to release the fishermen. The six fishermen were welcomed at the Chennai airport by Tamil Nadu Fisheries Department officials and sent to Rameswaram by the state government.\n\nGenerated by AI\n\nசென்னை:\n\nஇலங்கை சிறையில் இருந்து விடுதலை செய்யப்பட்ட ஆறு தமிழக மீனவர்கள் வியாழக்கிழமை காலை (ஜனவரி 30) சென்னை வந்தடைந்தனர்.\n\nராமேசுவரத்தில் இருந்து கடந்த 12ஆம் தேதி கடலில் மீன்பிடிக்கச் சென்ற 6 மீனவர்களை எல்லை தாண்டி மீன் பிடித்ததாக இலங்கை கடற்படையினர் கைது செய்து சிறையில் அடைத்தனர்.\n\nஇதனைத் தொடர்ந்து, இலங்கையில் உள்ள இந்தியத் தூதரக அதிகாரிகள் நடத்திய பேச்சுவார்த்தைக்குப் பின்னர் ஆறு மீனவர்களையும் விடுவிக்க இலங்கை ஒப்புக்கொண்டது.\n\nஇந்நிலையில், விமானம் மூலம் சென்னை விமான நிலையத்துக்கு வந்தடைந்த ஆறு பேரையும் தமிழக மீன்வளத்துறை அதிகாரிகள் வரவேற்று, தமிழக அரசு ஏற்பாடு செய்த வாகனத்தில் ராமேசுவரத்துக்கு அனுப்பிவைத்தனர்.\n\nகுறிப்புச் சொற்கள்\n\nசென்னை\n\nவிமானம்\n\nகடற்படையினர்\n\nஇலங்கை\n\nதொடர்புடைய செய்திகள்\n\nஅமித்ஷாவைக் கண்டித்து ஆர்ப்பாட்டம்: செல்வப்பெருந்தகை\n\n30 Jan 2025\n\n-\n\n5:17 PM", "images": [{"image_url": "https://cassette.sphdigital.com.sg/image/tamilmurasu/0edc81cfdbee811287408dc1e4afc0e9647eb4c3643dd37ee258d79a41ada96a?w=825", "alt_text": "0e0b68df-b287-4843-b236-b954bee15f2a", "caption": "விடுதலையான மீனவர்கள். - படம்: ஏஎன்ஐ"}, {"image_url": "https://cassette.sphdigital.com.sg/image/tamilmurasu/d1205de45cd623ec25273ad48be6d425e5f6a0db625785f54ec5acd3544f1ebf?w=235", "alt_text": "காந்தியடிகளின் 78வது நினைவு நாளில் எழும்பூர் அருங்காட்சியகத்தில் காந்தி சிலைக்கு மலர் தூவி மரியாதை செலுத்தியபின் செய்தியாளர்களைச் சந்தித்துப் பேசினார்.", "caption": null}]}
{"article_url": "https://tamilmurasu.com.sg/world/microsoft-lauded-deepsea-artificial-intelligence", "site_title": "‘டீப்சீக்’ செயற்கை நுண்ணறிவைப் பாராட்டிய மைக்ரோசாஃப்ட்", "publish_date": "2025-01-30", "content": "‘டீப்சீக்’ செயற்கை நுண்ணறிவைப் பாராட்டிய மைக்ரோசாஃப்ட்\n\n30 Jan 2025 - 9:35 pm\n\n1\n\nmins read\n\nஅமெரிக்கத் தொழில்நுட்ப நிறுவனங்களை ஆட்டம் காணவைத்த ‘ஓப்பன்ஐ’ இன் ‘டீப்சீக்-ஆர்1’  -\n\nபடம்: இபிஏ\n\nAI\n\nSUMMARISE IN ENGLISH\n\nMicrosoft lauded by the Deepsea Artificial Intelligence\n\nமைக்ரோசாஃப்ட் நிறுவனத்தின் பங்குகளை இவ்வாரத் தொடக்கத்தில் வீழ்ச்சி காண செய்த சீனாவின் புதிய செயற்கை நுண்ணறிவு (ஏஐ) மென்பொருள் நிறுவனமான டீப்ஸீக்கைப் புகழ்ந்துள்ளார் அந்நிறுவனத்தின் தலைமை நிர்வாகி சத்யா நாதெல்லா.\nஅமெரிக்கத் தொழில்நுட்ப நிறுவனங்களை ஆட்டம் காணவைத்த ‘ஓப்பன்ஐ’ இன் ‘டீப்ஸீக்-ஆர்1’ பதிப்பை அனைவரும் இலவசமாக அணுகக்கூடிய வகையில் ‘டீப்ஸீக்’ நிறுவனம் கட்டமைத்திருந்தது.\nபல பில்லியன் டாலர் செலவில் மேற்கத்திய தொழில்நுட்பத்தில் உருவான ‘ஏஐ’யை இது விஞ்சியது.\n\nGenerated by AI\n\nசியாட்டில்:\n\nமைக்ரோசாஃப்ட் நிறுவனத்தின் பங்குகளை இவ்வாரத் தொடக்கத்தில் வீழ்ச்சி காண செய்த சீனாவின் புதிய செயற்கை நுண்ணறிவு (ஏஐ) மென்பொருள் நிறுவனமான டீப்சீக்கைப் புகழ்ந்துள்ளார் அந்நிறுவனத்தின் தலைமை நிர்வாகி சத்ய நாதெல்லா.\n\nஅமெரிக்கத் தொழில்நுட்ப நிறுவனங்களை ஆட்டம் காணவைத்த ‘ஓப்பன்ஐ’ இன் ‘டீப்சீக்-ஆர்1’ பதிப்பை அனைவரும் இலவசமாக அணுகக்கூடிய வகையில் ‘டீப்சீக்’ நிறுவனம் கட்டமைத்திருந்தது.\n\nபல பில்லியன் டாலர் செலவில் மேற்கத்திய தொழில்நுட்பத்தில் உருவான ‘ஏஐ’யை இது விஞ்சியது.\n\nஇந்நிலையில், உண்மையில் ‘டீப்சீக்’ மென்பொருளில் சில புத்தாக்கங்கள் உள்ளன எனத் திரு நாதெல்லா ஜனவரி 29ஆம் தேதி நடந்த மைக்ரோசாஃப்ட் முதலீட்டாளர்கள் கூட்டத்தில் அந்நிறுவனத்தின் காலாண்டு நிலவரத்தை அறிவித்த பிறகு கூறினார்.\n\nகுறிப்புச் சொற்கள்\n\nமைக்ரோசாஃப்ட்\n\nசெயற்கை நுண்ணறிவு\n\nகூட்டம்\n\nதொடர்புடைய செய்திகள்\n\nபுதிய ‘ஏஐ’ மென்பொருளை வெளியிட்ட அலிபாபா; ‘டீப்சீக்’கை விஞ்சும் எனத் தகவல்\n\n30 Jan 2025\n\n-\n\n5:20 PM", "images": [{"image_url": "https://cassette.sphdigital.com.sg/image/tamilmurasu/4a97682b0fad0ce490b15c052524436f42c394ce4a099ce69f3e9e6a6f82da9d?w=825", "alt_text": "78e35f47-6115-4439-8e54-3f0f385f33e0", "caption": "அமெரிக்கத் தொழில்நுட்ப நிறுவனங்களை ஆட்டம் காணவைத்த ‘ஓப்பன்ஐ’ இன் ‘டீப்சீக்-ஆர்1’  - படம்: இபிஏ"}, {"image_url": "https://cassette.sphdigital.com.sg/image/tamilmurasu/7eabc39ca3df0f1dd15b141d2602a9abf12702c78ecb3f732b9ad3541f54ce4c?w=235", "alt_text": "வெளிநாட்டு நிறுவனங்களை மட்டுமல்லாது உள்நாட்டு நிறுவனங்களையும் ‘டீப்சீக்’ விழிக்கச் செய்திருக்கிறது.", "caption": null}]}
{"article_url": "https://tamilmurasu.com.sg/tamilnadu/aadhav-arjuna-be-appointed-political-advisor-vijays-tvk-party", "site_title": "தவெக அரசியல் ஆலோசகராகிறார் ஆதவ் அர்ஜுனா", "publish_date": "2025-01-30", "content": "தவெக அரசியல் ஆலோசகராகிறார் ஆதவ் அர்ஜுனா\n\n30 Jan 2025 - 9:31 pm\n\n2\n\nmins read\n\nவிஜய், ஆதவ் அர்ஜுனா. -\n\nபடம்: ஊடகம்\n\nAI\n\nSUMMARISE IN ENGLISH\n\nAadhav Arjuna is to be appointed as political advisor for Vijay's TVK party\n\nAadhav Arjuna's \"Voice of Common\" company and Tavega party have signed an agreement for electoral collaboration in Tamil Nadu. Arjuna will lead Tavega's election strategy. The agreement follows Arjuna's resignation from Vaigavu due to a disagreement with V.V.K. leader Thirumavalavan. Arjuna will likely be appointed in John Ohealth's former role as Tavega's Political Advisor, leading all electoral activities.\n\nGenerated by AI\n\nசென்னை:\n\nவிடுதலை சிறு\n\nத்தைகள் கட்சியின் நிர்வாகி ஆதவ் அர்ஜுனா, த\n\nமிழக வெற்றிக் கழகத்தின் தலைவர் விஜய் சந்தித்துப் பேசியிருப்பது அரசியல் களத்தில் பல்வேறு ஆரூடங்களுக்கு வித்திட்டுள்ளது.\n\nஆதவ் அர்ஜுனாவின் ‘வாய்ஸ் ஆஃப் காமன்’ நிறுவனத்துக்கும் தவெகவுக்கும் இடையே முக்கிய ஒப்பந்தம் ஒன்று கையெழுத்தாகி இருப்பதாகவும் மிக விரைவில் இருதரப்பும் இணைந்து செயல்பட இருப்பதாகக் கூறப்படுகிறது.\n\nஅநேகமாக, தமிழகத்தில் அடுத்த ஆண்டு நடைபெற உள்ள சட்டப்பேரவைத் தேர்தலின்போது தவெகவுக்கு ஏற்ற வெற்றி வியூகங்களை அமைத்துத் தரும் பொறுப்பை ஆதவ் அர்ஜுனா ஏற்றுக்கொண்டுள்ளதாக அக்கட்சி வட்டாரங்கள் தெரிவிக்கின்றன.\n\nசென்னை பட்டினம்பாக்கம் பகுதியில் உள்ள தனது அடுக்குமாடிக் குடியிருப்பில் வைத்து ஆதவ் அர்ஜுனாவைச் சந்தித்துள்ளார் விஜய்.\n\nஇதையடுத்து, தவெகவின் நிர்வாகிகள் நியமனம் அரசியல் நடவடிக்கைகள், தேர்தல் பிரசாரம் ஆகிய அனைத்துக்கும் அவர்தான் பொறுப்பு வகிப்பார் என்றும் கூறப்படுகிறது.\n\nதனியார் நிறுவனத்துடனான ஒப்பந்தம் போல் அல்லாமல், கட்சியில் இணைந்து களப் பணியாற்றுமாறு ஆதவ் அர்ஜுனாவிடம் விஜய் கேட்டுக் கொண்டதாகவும், அதை அவர் ஏற்றுக்கொண்டதாகவும் தெரிகிறது.\n\nஅநேகமாக, பிப்ரவரி 2ஆம் தேதியன்று, தவெகவில் ஏற்க உள்ள பொறுப்பு குறித்து அதிகாரபூர்வமாக விஜய் அறிவிப்பார் என அக்கட்சி வட்டாரங்கள் தெரிவித்ததாக தமிழக ஊடகச் செய்தியில் குறிப்பிடப்பட்டுள்ளது.\n\n‘வாய்ஸ் ஆஃப் காமன்’ நிறுவனம் சார்பில் நடைபெற்ற அம்பேத்கர் நூல் வெளியீட்டு விழாவில், விஜய் தரப்பில் இருந்து சிறப்புரையாற்றிய நிலையில், விசிக தலைவர் திருமாவளவன் அந்நிகழ்வைப் புறக்கணித்தார்.\n\nஇதனால் ஏற்பட்ட கருத்து வேறுபாடு காரணமாக, விசிகவில் இருந்து விலகினார் ஆதவ் அர்ஜுனா.\n\nஇந்நிலையில், தவெகவில் அரசியல் ஆலோசகராக இருந்த ஜான் ஆரோக்கியசாமி, அப்பொறுப்பில் இருந்து அதிரடியாக நீக்கப்பட்டதையடுத்து, அந்தப் பதவிக்கு ஆதவ் அர்ஜுனா நியமிக்கப்படுவார் என எதிர்பார்க்கப்படுகிறது.\n\nகுறிப்புச் சொற்கள்\n\nவிஜய்\n\nவிசிக\n\nஅரசியல்\n\nதொடர்புடைய செய்திகள்\n\nவிசிகவில் இருந்து ஆதவ் அர்ஜுனா ஆறு மாதம் இடைநீக்கம்: திருமாவளவன் நடவடிக்கை\n\n09 Dec 2024\n\n-\n\n6:03 PM\n\nஆட்சியிலும் பங்கு என்ற முழக்கம் நிச்சயம் கவனம் பெறும்: ஆதவ் அர்ஜுனா\n\n10 Dec 2024\n\n-\n\n7:38 PM", "images": [{"image_url": "https://cassette.sphdigital.com.sg/image/tamilmurasu/6a0e4d854f606756d6133dd031151b649039235c0f3cf00d3689b2471191a969?w=825", "alt_text": "085c9ebe-a727-42d7-a265-17cca1f1e69a", "caption": "விஜய், ஆதவ் அர்ஜுனா. - படம்: ஊடகம்"}, {"image_url": "https://cassette.sphdigital.com.sg/image/tamilmurasu/0eb7d0ab983e216be83b25bbb350d221a371c16f1b1996fcb49f2a0235c776df?w=235", "alt_text": "திருமாவளவன், ஆதவ் அர்ஜுனா.", "caption": null}, {"image_url": "https://cassette.sphdigital.com.sg/image/tamilmurasu/18d58f79fd249cb0ab7938d4793b0eb9833e594e7a8fe50326f7abbef3a38e45?w=235", "alt_text": "ஆதவ் அர்ஜுனா.", "caption": null}]}
{"article_url": "https://tamilmurasu.com.sg/world/sri-lanka-leprosy-outbreak-12-cases-children", "site_title": "இலங்கையில் தொழுநோய் பரவல்; பாதிக்கப்பட்டோரில் 12% சிறுவர்கள்", "publish_date": "2025-01-30", "content": "இலங்கையில் தொழுநோய் பரவல்; பாதிக்கப்பட்டோரில் 12% சிறுவர்கள்\n\n30 Jan 2025 - 9:20 pm\n\n2\n\nmins read\n\nஇலங்கையில் தொழுநோய் ஏற்பட்டுள்ளவர்களின் ஏறக்குறைய 10% முதல் 12% நோயாளிகள் 15 வயதுக்குட்பட்ட சிறுவர்கள் -\n\nபடம்: இலங்கை ஊடகம்\n\nAI\n\nSUMMARISE IN ENGLISH\n\nSri Lanka leprosy outbreak; 12% of cases of children\n\nIn Sri Lanka, 6% of leprosy patients still have injuries despite treatment. Social neglect due to misconceptions persists despite efforts to eradicate the disease. Over 10% of cases are children under 15, with most occurring in men aged 25-45. There are two types of leprosy: contagious and non-communicable. Untreated leprosy can lead to permanent disabilities. Authorities urge public support and early treatment to prevent complications and spread.\n\nGenerated by AI\n\nகொழும்பு:\n\nஇலங்கை நாட்டில் ஓராண்டுக்குள் மொத்தம் 1,800 தொழுநோய் சம்பவங்கள் பதிவாகியுள்ளன, நோயாளிகளில் 12 விழுக்காட்டினர் 15 வயதிற்குட்பட்ட சிறுவர்கள் ஆவர்.\n\nதொழுநோய் பாக்டீரியாவால் ஏற்படுகிறது என்றும் கிட்டத்தட்ட 6 விழுக்காடு நோயாளிகளுக்கு இன்னும் காயங்கள் இருப்பதாகவும் சுகாதார அதிகாரிகள் தெரிவித்தனர்.\n\nநோய் பரவாமல் தடுக்க முன்கூட்டியே அடையாளம் காணுதல், பொதுமக்களிடையே விழிப்புணர்வு ஆகியவற்றின் முக்கியத்துவம் குறித்து நிபுணர்கள் எச்சரிக்கின்றனர்.\n\nஇதற்கிடையில், தொழுநோய்க்கு சிகிச்சை இருந்தாலும், அந்நோய் குறித்த கட்டுக்கதைகள்,  தவறான புரிதல்களால் பல நோயாளிகள் சமூகப் புறக்கணிப்பை எதிர்கொள்கின்றனர்.\n\nஉலக சுகாதார நிறுவனத்தின்படி  ஒருவர், ஒரு வாரத்தில் 20 மணி நேரங்களுக்கு மேலாக, கிட்டத்தட்ட மூன்று மாதங்களுக்கு பாதிக்கப்பட்டவருடன் நெருக்கமாக இருந்தால், தொழுநோய் தொற்றுக்கு உள்ளாகலாம் என்று தொழுநோய் ஒழிப்பு இயக்கத்தின் சமூக மருத்துவரான டாக்டர் டிலினி விஜேசேகர கூறியுள்ளார்\n\nஇலங்கையில், தொழு நோயாளிகள் தோல் நோய் சிகிச்சை நிலையங்களில் பல வகையான சிகிச்சைகளைப் பெறுகின்றனர்.\n\nஎனினும், ஏறக்குறைய 10% முதல் 12% நோயாளிகள் 15 வயதுக்குட்பட்ட சிறுவர்கள் என்று விஜேசேகர குறிப்பிட்டுள்ளார்.\n\nஇலங்கையில் பெரும்பாலான தொழுநோய்ச் சம்பவங்கள் 25 முதல் 45 வயது வரையிலான ஆண்களிடையே பதிவாகியுள்ளன. மேற்கு, கிழக்கு மாநிலங்களில் குறிப்பிடத்தக்க எண்ணிக்கையிலான சம்பவங்கள் காணப்படுகின்றன.\n\nமற்றவர்களுக்குப் பரவக்கூடியது, தொற்றாதது என இரு வகையான தொழுநோய் இருப்பதாக சுகாதார நிபுணர்கள் விளக்கினர். இந்த நோய் பெரும்பாலும் தோலையும் நரம்புகளையும் பாதிக்கிறது. சிகிச்சையளிக்கப்படாமல் விட்டால், நோய் படிப்படியாக நிரந்தர குறைபாடுகளை ஏற்படுத்தக்கூடும்.\n\nஅறிகுறிகள் தென்பட்டால் மருத்துவ ஆலோசனை பெறுமாறும் நோயாளிகளைத் தனிமைப்படுத்துவதற்குப் பதிலாக அவர்களுக்கு ஆதரவளிக்குமாறும் அதிகாரிகள் பொதுமக்களைக் கேட்டுக்கொண்டுள்ளனர். ஆரம்பகால சிகிச்சை கடுமையான பிரச்சினைகளைத் தடுப்பதுடன், பரவலைக் குறைக்கும் என்று அவர்கள் கூறினர்.\n\nகுறிப்புச் சொற்கள்\n\nஇலங்கை\n\nதொற்றுநோய்\n\nதொழுநோய்\n\nபரவல்\n\nதொடர்புடைய செய்திகள்\n\nஇந்தோனீசியாவிலிருந்து தேங்காய் இறக்குமதி செய்ய இலங்கை திட்டம்\n\n30 Jan 2025\n\n-\n\n6:16 PM", "images": [{"image_url": "https://cassette.sphdigital.com.sg/image/tamilmurasu/4541dcdf984e31ad9013f48951463734136e13d32e4c732f48008dff0fce7ee7?w=825", "alt_text": "60bdcb4a-a8d0-48ad-a40a-c4e87115d74c", "caption": "இலங்கையில் தொழுநோய் ஏற்பட்டுள்ளவர்களின் ஏறக்குறைய 10% முதல் 12% நோயாளிகள் 15 வயதுக்குட்பட்ட சிறுவர்கள் - படம்: இலங்கை ஊடகம்"}, {"image_url": "https://cassette.sphdigital.com.sg/image/tamilmurasu/96ec360f904e85034a0c7082af5c47fe4b527b179d3f4dfbcc637d8b2202cc97?w=235", "alt_text": "தேங்காய் எண்ணெய், பதப்படுத்தப்பட்ட தேங்காய்ப் பூ, பால், தேங்காய் நார் பொருள்கள் என இலங்கையின் முக்கிய ஏற்றமதிகளில் ஒன்றாக தேங்காய் சார்ந்த ஏற்றமதி உள்ளது.", "caption": null}]}
{"article_url": "https://tamilmurasu.com.sg/tamilnadu/1-14-kg-gold-seized-passenger-trichy-airport", "site_title": "மலக்குடலில் 1.14 கிலோ தங்கம்; திருச்சி விமான நிலையத்தில் ஆடவர் கைது", "publish_date": "2025-01-30", "content": "மலக்குடலில் 1.14 கிலோ தங்கம்; திருச்சி விமான நிலையத்தில் ஆடவர் கைது\n\n30 Jan 2025 - 8:59 pm\n\n1\n\nmins read\n\nமலக்குடலில் மறைத்து எடுத்துச் செல்லப்பட்ட தங்கக்கட்டி. -\n\nபடம்: ஏஎன்ஐ\n\nAI\n\nSUMMARISE IN ENGLISH\n\n1.14 Kg gold seized from passenger at Trichy Airport\n\nAt Trichy Airport, officials seized a 1,141g gold bar worth Rs. 9,453,185 from a male commuter arriving from Kuala Lumpur. The gold was concealed in a substance resembling glue, hidden in his rectum. The incident remains under investigation.\n\nGenerated by AI\n\nதிருச்சி:\n\nதன் மலக்குடல் பகுதியில் ரூ.94 லட்சம் மதிப்புள்ள 1.141 கிலோ தங்கத்தை மறைத்து எடுத்துச் சென்ற ஆடவர் திருச்சி விமான நிலையத்தில் புதன்கிழமையன்று (ஜனவரி 29) பிடிபட்டார்.\n\nஅந்த ஆண் பயணி மலேசியத் தலைநகர் கோலாலம்பூரிலிருந்து AK-023 என்ற ஏர் ஏஷியா விமானம் மூலமாகத் திருச்சியை வந்தடைந்ததாக அதிகாரிகள் தெரிவித்தனர்.\n\nஅவரிடமிருந்து 24 கேரட் தூய்மையுடன் கூடிய 1,141 கிராம் எடையுள்ள ஒரு தங்கக்கட்டி கைப்பற்றப்பட்டது என்றும் அதன் மதிப்பு ரூ.9,453,185 என்றும் விமானப் போக்குவரத்துப் புலனாய்வுப் பிரிவு அதிகாரி ஒருவர் சொன்னார்.\n\n“அவரது மலக்குடலில் மறைத்து வைக்கப்பட்டிருந்த பசை போன்ற பொருளிலிருந்து அந்தத் தங்கம் பிரித்தெடுக்கப்பட்டது,” என்றும் அவர் குறிப்பிட்டார்.\n\nஇச்சம்பவம் குறித்து விசாரிக்கப்பட்டு வருகிறது.\n\nகுறிப்புச் சொற்கள்\n\nதிருச்சி\n\nவிமான நிலையம்\n\nதங்கம்\n\nகடத்தல்\n\nகோலாலம்பூர்\n\nதொடர்புடைய செய்திகள்\n\nகழிவறையில் ரூ.10½ லட்சம் தங்கம் மீட்பு\n\n22 Nov 2022\n\n-\n\n5:30 AM\n\nதிருச்சி விமான நிலையத்தில் 150 பேரிடம் 50 கிலோ தங்கம் பறிமுதல் செய்த அதிகாரிகள்\n\n07 Nov 2019\n\n-\n\n6:00 AM\n\nகடத்தல் தங்கம் பறிமுதல்: சென்னைக்கு முதலிடம்\n\n23 Dec 2021\n\n-\n\n5:30 AM", "images": [{"image_url": "https://cassette.sphdigital.com.sg/image/tamilmurasu/5923416058b2ef06064279ecd58e69b45ddf3db53d3c29ac7dad066715b516dc?w=825", "alt_text": "3b53a7e3-1e30-47f5-ad5b-eeda8431c1d3", "caption": "மலக்குடலில் மறைத்து எடுத்துச் செல்லப்பட்ட தங்கக்கட்டி. - படம்: ஏஎன்ஐ"}, {"image_url": "https://cassette.sphdigital.com.sg/image/tamilmurasu/13371826bed19f5884d2f82be4b15901851e8b45c913d5fe68f1d8eea09b8773?w=235", "alt_text": null, "caption": null}, {"image_url": "https://cassette.sphdigital.com.sg/image/tamilmurasu/b4dfac0d1646f56bca5a92019f05c8e88bc5ba4a16a1d300f45f07a1b2e85d33?w=235", "alt_text": null, "caption": null}, {"image_url": "https://tamilmurasu.com.sg/web2-assets/tm_default_image-TFStbgXe.webp?w=235", "alt_text": null, "caption": null}]}
{"article_url": "https://tamilmurasu.com.sg/tamilnadu/india-rural-women-workforce-increased-15-crore", "site_title": "இந்தியாவில் கிராமப்புறப் பெண் ஊழியர்களின் எண்ணிக்கை 15 கோடியாக அதிகரிப்பு", "publish_date": "2025-01-30", "content": "இந்தியாவில் கிராமப்புறப் பெண் ஊழியர்களின் எண்ணிக்கை 15 கோடியாக அதிகரிப்பு\n\n30 Jan 2025 - 9:30 pm\n\n1\n\nmins read\n\nதற்போது இந்தியாவில் ஒட்டுமொத்த கிராமப்புற ஊழியர்களின் எண்ணிக்கை 41.1 கோடி பேராக இருக்கிறது. -\n\nபடம்: ஊடகம்\n\nAI\n\nSUMMARISE IN ENGLISH\n\nIndia rural women workforce increased by 15 crore\n\nAccording to a national survey, the number of rural workers in India has increased in the past five years. The number of rural women workers rose from 10.1 crore to 15.3 crore, while male workers increased from 23.3 crore to 25.8 crore. This represents a significant increase of 41.1 crore rural workers. The main players in India's labor force are farmers and laborers.\n\nGenerated by AI\n\nசென்னை:\n\nஇந்தியாவில் கிராமப்புறப் பெண் ஊழியர்களின் எண்ணிக்கை 15 கோடியாக அதிகரித்துள்ளது என கேரள மாநிலத் திட்டவாரிய துணைத்தலைவர் வி.கே.ராமச்சந்திரன் தெரிவித்துள்ளார்.\n\nசென்னையில் நடைபெற்ற கருத்தரங்கில் பேசிய அவர், இந்தியாவின் கிராமப்புற ஊழியர் வர்க்கத்தில் முக்கியப் பங்கு வகிப்பவர்கள் விவசாயிகளும் கூலித் தொழிலாளர்களும் என்றார்.\n\nஇந்தியாவில் கடந்த ஆண்டு எடுகப்பட்ட தேசிய மாதிரிக் கணக்கெடுப்பின் அடிப்படையில் பார்க்கும்போது, 2011-12ஆம் ஆண்டு 10.1 கோடியாக இருந்த கிராமப்புறப் பெண் ஊழியர்களின் எண்ணிக்கை 2023-24 ஆண்டில் 15.3 கோடியாகவும் ஆண் தொழிலாளர்களின் எண்ணிக்கை 23.3 கோடியில் இருந்து 25.8 கோடியாகவும் உயர்ந்துள்ளது என்றும் ராமச்சந்திரன் கூறினார்.\n\nகுறிப்பாக, கடந்த ஐந்து ஆண்டுகளில் மட்டும் கிராமப்புறப் பெண் ஊழியர்களின் எண்ணிக்கை அதிக அளவில் உயர்ந்துள்ளதாகத் தெரிவித்த அவர், தற்போது இந்தியாவில் ஒட்டுமொத்த கிராமப்புற ஊழியர்களின் எண்ணிக்கை 41.1\n\nகோடி பேராக இருக்கிறது\n\nஎன்றார்.\n\nகுறிப்புச் சொற்கள்\n\nபெண் ஊழியர்\n\nகிராமம்\n\nகருத்தரங்கு\n\nதொடர்புடைய செய்திகள்\n\nவேலைவாய்ப்பு வழங்குவதில் இந்தியாவில் தமிழகம் முதலிடம்\n\n07 Jan 2025\n\n-\n\n7:52 PM", "images": [{"image_url": "https://cassette.sphdigital.com.sg/image/tamilmurasu/9d7cae49c5a9274ffe80a5ef1a1c379cabac0bef86d70cb8a21602a83f74eecd?w=825", "alt_text": "eb5f622e-81ba-4976-9585-f3b1bb652bad", "caption": "தற்போது இந்தியாவில் ஒட்டுமொத்த கிராமப்புற ஊழியர்களின் எண்ணிக்கை 41.1 கோடி பேராக இருக்கிறது. - படம்: ஊடகம்"}, {"image_url": "https://cassette.sphdigital.com.sg/image/tamilmurasu/0b59364b51490a09e15d642762a79bb7d2b61919392c59040b37ecbaabc050a4?w=235", "alt_text": "சிறு, குறு, நடுத்தர தொழில்கள் வாயிலாக, தமிழகம் அதிக வேலை வாய்ப்புகளை வழங்கி வருகிறது.", "caption": null}]}
{"article_url": "https://tamilmurasu.com.sg/india/women-safety-footwear-connected-new-app-and-mobile-phones", "site_title": "பெண்கள் பாதுகாப்புக்கு செயலியுடன் இணைந்த காலணி", "publish_date": "2025-01-30", "content": "பெண்கள் பாதுகாப்புக்கு செயலியுடன் இணைந்த காலணி\n\n30 Jan 2025 - 8:35 pm\n\n1\n\nmins read\n\nஇந்தக் காலணியைப் பயன்படுத்துபவரின் கைப்பேசியுடன் இணைக்க முடியும். -\n\nபடம்: ஊடகம்\n\nAI\n\nSUMMARISE IN ENGLISH\n\nWomen safety footwear connected with new APP and mobile phones\n\nStudents Amrit Tiwari and Komal Jais have created a safety shoe for women that connects to their mobile phones. When the button at the shoe's base is pressed during danger, it alerts family and friends, who can track the woman's location and listen to the surrounding sounds via a microphone. The shoe also emits a high-voltage shock when it tramples the attacker, deterring them without harming the wearer. The students plan to add a camera to the shoe soon.\n\nGenerated by AI\n\nலக்னோ:\n\nபெண்​களின் பாது​காப்பை எளிதில் உறுதி செய்யும் வகையில் செயலியுடன் கூடிய புதிய காலணி ஒன்றை இந்தியாவின் உத்தரப் பிரதேச மாநிலத்தைச் சேர்ந்த மாணவர்கள் உருவாக்கி உள்ளனர்.\n\nஇதற்கு பல்வேறு தரப்பினரும் பாராட்டு தெரிவித்துள்ளனர்.\n\nபெண்கள் தங்களைப் பாதுகாத்துக்கொள்ள மிளகு ‘ஸ்பிரே’ உள்ளிட்ட கடந்த 20 ஆண்டுகளில் ஏராளமான வழிமுறைகள் அறிமுகமாகின்றன.\n\nஇந்நிலையில், இந்தியாவின் உத்தரப் பிரதேச மாநிலத்தின் மகாராஜ்கஞ் மாவட்​டத்​தில் உள்ள ஆர்பிஐ சி பள்ளி​யில் பயிலும் அம்ரித் திவாரி, கோமல் ஜெய்ஸ்​ ஆகிய இரு மாணவர்களும் நவீன காலணியைத் தயாரித்துள்ளனர்.\n\nஇந்தக் காலணியைப் பயன்படுத்துபவரின் கைப்பேசியுடன் இணைக்க முடியும்.\n\nகாலணியின் அடிப்பகுதியில் பொத்தான் ஒன்று பொருத்தப்பட்டுள்ளது. ஆபத்தான தருணங்களில் உதவி தேவைப்படும்போது இந்த பொத்தானை அழுத்தினால் போதும். உடனடியாக காலணியுடன் இணைக்கப்பட்டுள்ள கைப்பேசியில் இருந்து, ஆபத்தில் இருப்பவரின் குடும்பத்தார், நண்பர்கள், நம்பிக்கைக்குரியவர்கள் கைப்பேசிகளுக்கு உடனடியாக தகவல் சென்றுவிடும். பொத்தானில் உள்ள ஒலிவாங்கியின் (மைக்) மூலம் ஆபத்தில் உள்ளவரைச் சுற்றி நடக்கும் உரையாடல்களைக் கேட்க முடியும்.\n\nமேலும், அந்தப் பெண் எங்கு இருக்கிறார் என்பதையும் எளிதில் கண்டறிய முடியும்.\n\nஇந்தக் காலணியை வைத்து தாக்​குதல் நடத்​துபவரை மிதித்​தால், அதிலிருந்து பாயும் மின்​சாரம் தாக்​குதல் நடத்​துபவரை நிலைகுலையச் செய்​யும். அதே நேரத்​தில் அணிந்​திருப்​பவருக்கு பாதிப்பை ஏற்படுத்​தாது.\n\nவிரைவில் இந்தக் காலணியில் கேமரா பொருத்த திட்டமிட்டுள்ளதாக இரு மாணவர்களும் கூறியுள்ளனர்.\n\nகுறிப்புச் சொற்கள்\n\nபெண்கள்\n\nபாதுகாப்பு\n\nசெயலி\n\nமாணவர்கள்\n\nதயாரிப்பு\n\nகாலணி\n\nதொடர்புடைய செய்திகள்\n\nகாலணி வடிவில் 17 மீட்டர் உயரக் கண்ணாடி தேவாலயம்\n\n19 Jan 2016\n\n-\n\n12:54 AM", "images": [{"image_url": "https://cassette.sphdigital.com.sg/image/tamilmurasu/1474dd2e9df22d7078130d8622483d1e7a020910d5f0b4e6bd357abb3378e448?w=825", "alt_text": "a20c4f63-5390-4f0c-ae30-bf0a7170ac15", "caption": "இந்தக் காலணியைப் பயன்படுத்துபவரின் கைப்பேசியுடன் இணைக்க முடியும். - படம்: ஊடகம்"}, {"image_url": "https://cassette.sphdigital.com.sg/image/tamilmurasu/2631881c457c9e89125c7470f8018e01e4571f006ed0e17ac3d79fbedd729166?w=235", "alt_text": null, "caption": null}]}
{"article_url": "https://tamilmurasu.com.sg/world/japanese-rescuers-suspend-search-truck-driver-who-plunged-sinkhole-days-ago", "site_title": "ஜப்பானில் குழிக்குள் மாட்டிய ஓட்டுநரை தேடும் பணிகள் மீண்டும் நிறுத்தம்", "publish_date": "2025-01-30", "content": "ஜப்பானில் குழிக்குள் மாட்டிய ஓட்டுநரை தேடும் பணிகள் மீண்டும் நிறுத்தம்\n\n30 Jan 2025 - 8:07 pm\n\n2\n\nmins read\n\nயாஷியோ நகரின் சாலையில் திடீர் என்று ஏற்பட்ட குழிக்குள் லாரியுடன் விழுந்த 74 வயது ஓட்டுநரை மீட்கும் பணி இரவுபகலாக நடைபெற்றது. -\n\nபடம்: ஏஎஃப்பி\n\nAI\n\nSUMMARISE IN ENGLISH\n\nJapanese rescuers suspend search for truck driver who plunged into sinkhole days ago\n\nOn January 28, a 74-year-old lorry driver was trapped in a 10-meter-deep pit in Yashio, Saitama State. Rescue operations were paused due to the discovery of an additional pit and heavy water currents. To aid rescue efforts, water usage restrictions were imposed on 1.2 million residents. As of January 30, rescue work remains suspended.\n\nGenerated by AI\n\nதோக்கியோ:\n\nதோக்கியோ அருகே சாலையில் ஏற்பட்ட ஆழ்குழியில் விழுந்து, பாதாளத்தில் சிக்கிய 74 வயது லாரி ஓட்டுநரைத் தேடி மீட்கும் பணி மீண்டும் தற்காலிகமாக நிறுத்தப்பட்டு உள்ளதாக ஜப்பானிய ஊடகங்கள் தெரிவித்து உள்ளன.\n\nசைத்தாமா மாநிலத்தில் அவர் விழுந்த சாலைக் குழியில் கூடுதல் பள்ளம் ஏற்பட்டு ஆபத்தானதாக அது மாறியுள்ளதாக அதிகாரிகள் வியாழக்கிழமை (ஜனவரி 30) கூறினர்.\n\nகடந்த செவ்வாய்க்கிழமை (ஜனவரி 28) உள்ளூர் நேரம் காலை 9.50 மணியளவில் யாஷியோ நகரின் சாலையில் திடீர் என்று ஏற்பட்ட குழிக்குள் லாரி விழுந்தது. ஐந்து மீட்டர் சுற்றளவிலும் 10 மீட்டர் ஆழத்திலும் அந்தப் பள்ளம் இருந்ததாக த ஜப்பான் டைம்ஸ் ஊடகம் கூறியது.\n\nகுழிக்குள் விழுந்த லாரி 1,800 கிலோ எடை கொண்டது. அதனை ஓட்டிய 74 வயது முதியவர் அந்தக் குழிக்குள் சிக்கிக்கொண்டார். அவரை மீட்பதற்கான பணிகள் பாரந்தூக்கி மூலம் உடனடியாகத் தொடங்கின. தீயணைப்பாளர்கள் இரவுபகலாக மீட்புப் பணிகளில் ஈடுபட்டனர்.\n\nஆனால், அந்த இடத்தின் அருகிலேயே சாலையில் இன்னொரு பள்ளம் ஏற்பட்டத்தை ஜனவரி 29 நள்ளிரவு கண்டறியப்பட்டதைத் தொடர்ந்து மீட்புப் பணிகள் நிறுத்தப்பட்டன.\n\nபின்னர் மீண்டும் தொடங்கிய பணிகள் மறுநாளே இரண்டாம் முறையாக நிறுத்தப்பட்டு உள்ளன.\n\nகுளிப்பதைக் குறைக்க வேண்டுகோள்\n\nமுன்னதாக, அந்த முதியவரை மீட்பதற்கு உதவியாக, பாதாளக் கழிவுநீர்ப் பாதையில் நீரோட்டத்தைக் கட்டுப்படுத்துவதற்கான முயற்சிகள் மேற்கொள்ளப்பட்டன.\n\nஅதன் ஒரு பகுதியாக, அந்த வட்டாரத்தைச் சுற்றியுள்ள 1.2 மில்லியன் மக்களும் குறைவான தண்ணீரைப் பயன்படுத்துமாறு கேட்டுக்கொள்ளப்பட்டனர்.\n\nகுளிப்பது, துணி துவைப்பது போன்ற செயல்களைக் குறைத்துக்கொள்ளுமாறு சைத்தாமா மாநில அரசாங்க அதிகாரிகள் அந்த குடியிருப்பாளர்களிடம் கூறினர். அவ்வாறு செய்வது, மீட்பு வட்டாரத்திற்குள் அதிகப்படியான தண்ணீர் புகுவதைத் தடுக்கும் என்று அதிகாரிகள் நம்புகின்றனர்.\n\nகுறிப்புச் சொற்கள்\n\nசாலை\n\nபள்ளம்\n\nலாரி\n\nமீட்பு\n\nதொடர்புடைய செய்திகள்\n\nஹாங்காங் ஆழ்குழியில் விழுந்த டாக்சி\n\n30 Sep 2024\n\n-\n\n4:52 PM", "images": [{"image_url": "https://cassette.sphdigital.com.sg/image/tamilmurasu/88085f6ec8aef8cd89d399bbf86e03db50141d9f3b33bd1c15334ff84e0cdffa?w=825", "alt_text": "d22d3527-2d22-46f3-9183-699d2e20981b", "caption": "யாஷியோ நகரின் சாலையில் திடீர் என்று ஏற்பட்ட குழிக்குள் லாரியுடன் விழுந்த 74 வயது ஓட்டுநரை மீட்கும் பணி இரவுபகலாக நடைபெற்றது. - படம்: ஏஎஃப்பி"}, {"image_url": "https://cassette.sphdigital.com.sg/image/tamilmurasu/401b3e4f4b5fee849f579e9060e1b6717a99931eceaedf717e18b639eddb7882?w=235", "alt_text": "சேதமடைந்த குழாயிலிருந்து வெளியேறிய தண்ணீர் ஆழ்குழியை நிரப்பியது. ", "caption": null}]}
{"article_url": "https://tamilmurasu.com.sg/india/nine-indians-died-road-accident-saudi", "site_title": "வெளிநாட்டில் நேர்ந்த சாலை விபத்தில் ஒன்பது இந்தியர்கள் உயிரிழப்பு", "publish_date": "2025-01-30", "content": "வெளிநாட்டில் நேர்ந்த சாலை விபத்தில் ஒன்பது இந்தியர்கள் உயிரிழப்பு\n\n30 Jan 2025 - 8:03 pm\n\n1\n\nmins read\n\nவிபத்தில் காயமடைந்த இந்தியர் ஒருவரைச் சந்தித்த துணைத் தூதரக அதிகாரிகள். -\n\nபடம்: ஜெட்டா இந்தியத் துணைத் தூதரகம் / எக்ஸ்\n\nAI\n\nSUMMARISE IN ENGLISH\n\nNine Indians died in road accident in Saudi\n\nA van carrying 26 people, including nine Indians, collided with a truck in Jizan, Saudi Arabia. The accident resulted in 15 fatalities, nine of whom were Indian nationals. Eleven seriously injured individuals are receiving intensive care. The Indian Consulate in Jeddah is providing assistance to the victims' families and has expressed condolences.\n\nGenerated by AI\n\nரியாத்:\n\nசவூதி அரேபியாவில் புதன்கிழமையன்று (ஜனவரி 29) நேர்ந்த சாலை விபத்து ஒன்றில் இந்தியர்கள் ஒன்பது பேர் மாண்டனர்.\n\nஅவர்களின் குடும்பத்தினருடன் தொடர்பில் இருந்து, தேவையான உதவிகளை வழங்கிவருவதாக ஜெட்டாவிலுள்ள இந்தியத் துணைத் தூதரகம் தெரிவித்துள்ளது.\n\nசவூதியின் மேற்கு நகரமான ஜிஸானில் அவ்விபத்து நேர்ந்ததாகத் தெரிவிக்கப்பட்டது. 26 பேருடன் சென்ற வேன் ஒன்று, எதிர்த்திசையில் வந்த இழுவை வாகனத்துடன் மோதியது.\n\nஅதில், இந்தியர்கள் ஒன்பது பேர் உட்பட 15 பேர் நிகழ்விடத்திலேயே இறந்துவிட்டதாகவும் கடுமையாகக் காயமுற்ற 11 பேர் ஜிஸானிலுள்ள மருத்துவமனைகளின் தீவிர சிகிச்சைப் பிரிவுகளில் சேர்க்கப்பட்டுள்ளதாகவும் உள்ளூர் ஊடகச் செய்திகள் தெரிவிக்கின்றன.\n\nவிபத்து குறித்து எக்ஸ் ஊடகப் பக்கம் வழியாகப் பகிர்ந்துகொண்ட இந்தியத் துணைத் தூதரகம், “ஜிஸானில் நேர்ந்த சாலை விபத்தில் ஒன்பது இந்தியர்கள் உயிரிழந்ததால் மிகுந்த வருத்தத்தில் உள்ளோம். அவர்களின் குடும்பத்தாருக்கு ஆழ்ந்த இரங்கலைத் தெரிவித்துக்கொள்கிறோம். காயமுற்றவர்கள் விரைந்து நலம்பெற வாழ்த்துகிறோம். பாதிக்கப்பட்டோரின் குடும்பத்தாருடன் தொடர்பில் இருந்து, அவர்களுக்கு முழுமையான ஆதரவு வழங்கி வருகிறோம்,” என்று பதிவிட்டுள்ளது.\n\nசவூதி விபத்தில் இந்தியர்கள் பலர் மாண்டுபோனதை அறிந்து மிகவும் வருத்தமடைந்துள்ளதாக இந்திய வெளியுறவு அமைச்சர் எஸ். ஜெய்சங்கர் கூறியுள்ளார்.\n\n“ஜெட்டாவில் உள்ள இந்தியத் துணைத் தூதருடன் பேசினேன். இந்தத் துயரமான சூழலில், பாதிக்கப்பட்டோரின் குடும்பத்தாருக்கு தம்மால் ஆன அனைத்து உதவிகளையும் அவர் வழங்கி வருகிறார்,” என்று எக்ஸ் ஊடகம் வழியாக அவர் தெரிவித்துள்ளார்.\n\nகுறிப்புச் சொற்கள்\n\nஇந்தியர்\n\nசவூதி அரேபியா\n\nவிபத்து\n\nதொடர்புடைய செய்திகள்\n\n2023ஆம் ஆண்டில் மட்டும் இந்தியக் குடியுரிமையைத் துறந்த 2.1 லட்சம் இந்தியர்கள்\n\n02 Aug 2024\n\n-\n\n7:27 PM\n\nஒட்டகத்தின்மீது கார் மோதி இந்தியர் மரணம்\n\n09 Nov 2021\n\n-\n\n2:36 PM\n\nகுவைத் தீ விபத்தில் உயிரிழந்தோரில் 40 பேர் இந்தியர்கள்\n\n13 Jun 2024\n\n-\n\n5:09 PM", "images": [{"image_url": "https://cassette.sphdigital.com.sg/image/tamilmurasu/5ea78256e4ee255f3a9d422e94dfb564fa5c2064999acece9e1933a9bcee24af?w=825", "alt_text": "636dadc6-0469-4fb5-bb4b-1373cfe59787", "caption": "விபத்தில் காயமடைந்த இந்தியர் ஒருவரைச் சந்தித்த துணைத் தூதரக அதிகாரிகள். - படம்: ஜெட்டா இந்தியத் துணைத் தூதரகம் / எக்ஸ்"}, {"image_url": "https://cassette.sphdigital.com.sg/image/tamilmurasu/dea3bc9bf14e32cfce62aa84ae622adea8c43cd65102b543f0195458646de190?w=235", "alt_text": "வெளிநாடுகளில் வசிக்கும் வெற்றிகரமான, வளமான மற்றும் செல்வாக்குமிக்க இந்தியர்கள் இந்தியாவுக்கு சொத்தாகத் திகழ்கின்றனர்,” என்றார் அமைச்சர் கீர்த்திவர்தன்.", "caption": null}, {"image_url": "https://cassette.sphdigital.com.sg/image/tamilmurasu/91011b6a80ea403865d5fce531f6ce1a4c86e3e1cf2db4a4c305a899c29b7335?w=235", "alt_text": "சவூதியில் ஒட்டகத்தின்மீது கார் மோதிய விபத்தில் உயிரிழந்த ரிஷாத் அலி, 28. படம்: மாத்ருபூமி", "caption": null}, {"image_url": "https://cassette.sphdigital.com.sg/image/tamilmurasu/c743ca72bdd612a4363e610c76c81e15c10cda21cdb95dab0aeb4e95d373988c?w=235", "alt_text": "குவைத் தீ விபத்தில் உயிரிழந்த பேரங்காடி ஊழியர்களான கருப்பண்ணன் ராமு (இடது), வீராசாமி மாரியப்பன்.", "caption": null}]}
{"article_url": "https://tamilmurasu.com.sg/tamilnadu/rs-11-63-crore-development-rsrm-physician", "site_title": "ரூ.11.63 கோடியில் ஆர்எஸ்ஆர்எம் மருத்துவமனை மேம்பாடு", "publish_date": "2025-01-30", "content": "ரூ.11.63 கோடியில் ஆர்எஸ்ஆர்எம் மருத்துவமனை மேம்பாடு\n\n30 Jan 2025 - 7:53 pm\n\n1\n\nmins read\n\nசென்னை ராயபுரத்தில் உள்ள ஆர்எஸ்ஆர்எம் மருத்துவமனை. -\n\nபடம்: தமிழக ஊடகம்\n\nAI\n\nSUMMARISE IN ENGLISH\n\nRs.11.63 Crore for development of Rsrm Physician\n\nThe Government Raja Sir Ramasamy Mudaliar hospital in Chennai provides healthcare services to impoverished mothers, including family planning and advanced labrascopic practices. The hospital has a low maternity mortality rate and high number of births annually. To enhance its efficiency, the Tamil Nadu government has allocated funds for building improvements and power equipment. Additionally, a blood centre has been established to provide blood services to mothers during childbirth.\n\nGenerated by AI\n\nசென்னை:\n\nதமிழ்நாடு அரசு ஆர்எஸ்ஆர்எம் மருத்துவமனையின் உள்கட்டமைப்பு வசதிகளை மேம்படுத்துவதற்கு ரூ.11.63 கோடியும் ரத்த மையத்தினை மேம்படுத்துவதற்கு ரூ.1.74 கோடியும் நிதி ஒதுக்கீடு செய்து அரசாணை வெளியிட்டுள்ளது.\n\nசென்னை ராயபுரத்தில் 74 படுக்கைகளுடன் 1880ல் நிறுவப்பட்ட அரசு ராஜா சர் ராமசாமி முதலியார் (ஆர்எஸ்ஆர்எம்) மருத்துவமனை வறுமை நிலையிலுள்ள தாய்மார்களுக்கு சேவை செய்வதில் முதன்மையாக உள்ளது.\n\nகுடும்ப நல மருத்துவ சிகிச்சைகள், குடும்பக் கட்டுப்பாடு, மேம்பட்ட லேப்ராஸ்கோபிக் நடைமுறைகள் உள்ளிட்ட முழு அளவிலான சேவைகளை அந்த மருத்துவமனை பொதுமக்களுக்கு  வழங்கி வருகிறது.\n\nகடந்த சில ஆண்டுகளில் குறைந்த மகப்பேறு இறப்பு விகிதம், குறைந்த பிறந்த குழந்தைகளின் இறப்பு விகிதம் உள்ள முன்னணி மருத்துவமனையாக அந்த மருத்துவமனை உள்ளது. அங்கு ஆண்டுதோறும் கிட்டத்தட்ட 12,000 மகப்பேறுகள் நடைபெறுகிறது.\n\nஅதன் செயல்திறனை அதிகரிப்பதற்காக, தமிழ்நாடு அரசு ஆர்எஸ்ஆர்எம் மருத்துவமனையின் கட்டடச் சீரமைப்பு, மின்சாரக் கருவிகள், மின்தூக்கிப் பணிகளுக்காக ரூ.11.63 கோடி நிதி ஒப்புதல் அளித்து அரசாணை வெளியிட்டுள்ளது. இதன் மூலம் இந்த மருத்துவமனையின் தரம் மேம்படுகிறது.\n\nமருத்துவமனையில் உள்ள ரத்த மையத்தை முழு அளவிலான ரத்தக் கூறுகள் பிரிப்பு பிரிவு மையமாக மேம்படுத்துவதற்கும் தமிழக அரசு ரூ.174,201,97 நிதி ஒதுக்கி அரசாணை வெளியிட்டுள்ளது. இதன் மூலம் பிரசவ காலத்தில் தாய்மார்களுக்கு தேவைப்படும் ரத்த சேவை உடனுக்குடன் வழங்குவதற்கு பேருதவியாக இருக்கும் என கூறப்பட்டுள்ளது.\n\nகுறிப்புச் சொற்கள்\n\nதமிழ்நாடு\n\nமருத்துவமனை\n\nமேம்பாடு\n\nதொடர்புடைய செய்திகள்\n\nபிடாடாரி பேருந்துச் சந்திப்பு நிலையம் நிலப் போக்குவரத்து ஆணையத்திடம் ஒப்படைப்பு\n\n30 Jan 2025\n\n-\n\n1:33 PM\n\nசென்னை விமான நிலையத்தில் ரூ.23.5 கோடி மதிப்புள்ள கஞ்சா சிக்கியது\n\n30 Jan 2025\n\n-\n\n5:09 PM\n\nவகுப்பறையில் மாணவரைத் திருமணம் செய்துகொண்ட பேராசிரியை\n\n30 Jan 2025\n\n-\n\n5:14 PM\n\nசென்னையில் 16 ஆயிரம் டன் கட்டடக் கழிவுகள் அகற்றம்\n\n30 Jan 2025\n\n-\n\n5:14 PM", "images": [{"image_url": "https://cassette.sphdigital.com.sg/image/tamilmurasu/889590bb5209d1251fb69f89be921692f38e628a2e14791f24a685254bb2475c?w=825", "alt_text": "7b53d55e-c56f-42bf-9223-ec63b2d250ea", "caption": "சென்னை ராயபுரத்தில் உள்ள ஆர்எஸ்ஆர்எம் மருத்துவமனை. - படம்: தமிழக ஊடகம்"}, {"image_url": "https://cassette.sphdigital.com.sg/image/tamilmurasu/861715602b5edf9d444d31919ce15af5b0e2fab890c01a766abad553da92617c?w=235", "alt_text": "பிடாடாரி குடியிருப்புப் பகுதியில் அமைந்துள்ள இந்த பேருந்துச் சந்திப்பு நியைம் முதன்முதலாக 2021ஆம் ஆண்டு செயல்படக்கூடிய நிலையில் இருக்க திட்டமிடப்பட்டது", "caption": null}, {"image_url": "https://cassette.sphdigital.com.sg/image/tamilmurasu/0dd006d1a94e2d371da018b4132eecb85e788764a5e8e7eb558ef03a45b4e6be?w=235", "alt_text": "உறைய வைக்கப்பட்ட பழங்களுக்குள் கஞ்சா மறைத்து வைக்கப்பட்டிருந்தது கண்டுபிடிக்கப்பட்டது.", "caption": null}, {"image_url": "https://cassette.sphdigital.com.sg/image/tamilmurasu/ab61925ec6a8dcbe4a91d5249ecfb68015dbf86d6f59086f5e572bb65adfc46e?w=235", "alt_text": "மணப்பெண் உடையணிந்து காணப்படும் பேராசிரியை, கல்லூரியில் படித்து வரும் முதலாம் ஆண்டு மாணவர் ஒருவரை இந்து முறைப்படி பல்வேறு சடங்குகளுடன் திருமணம் செய்து கொள்ளும் காணொளி இணையத்தில் பரவி வருகிறது. ", "caption": null}, {"image_url": "https://cassette.sphdigital.com.sg/image/tamilmurasu/8cbf7b97b840250e332494b5c5584773ed5c75ff75b42ee41195ef442972bf30?w=235", "alt_text": "சென்னையில் சட்டவிரோதமாக பொது இடங்களில்  குப்பை மற்றும் கட்டுமானக் கழிவுகளைக் கொட்டுவோருக்கு எதிராக சென்னை மாநகராட்சி கடும் நடவடிக்கைகளை எடுத்து வருகிறது.", "caption": null}]}
{"article_url": "https://tamilmurasu.com.sg/singapore/apple-users-urged-install-updates", "site_title": "மென்பொருளைப் புதுப்பிக்கும்படி ஆப்பிள் பயனர்களுக்கு அறிவுரை", "publish_date": "2025-01-30", "content": "மென்பொருளைப் புதுப்பிக்கும்படி ஆப்பிள் பயனர்களுக்கு அறிவுரை\n\n30 Jan 2025 - 7:04 pm\n\n1\n\nmins read\n\nஐஃபோன், ஐபேட் உள்ளிட்ட சாதனங்களைப் பயன்படுத்துவோர் கேட்டுக்கொள்ளப்படுகின்றனர். -\n\nகோப்புப் படம்: ராய்ட்டர்ஸ்\n\nAI\n\nSUMMARISE IN ENGLISH\n\nApple users urged to install updates\n\nUsers of Apple products, including its TV boxes, need to update their devices to prevent hackers from gaining access to them. \nIn an advisory on Jan 28, the Cyber Security Agency of Singapore said the latest updates by the tech giant are aimed at getting users to address a weakness that could allow a “malicious application to elevate privileges”.\n\nGenerated by AI\n\nதங்களின் மின்னிலக்க சாதனங்களை இணைய ஊடுருவிகள் தவறாகப் பயன்படுத்தாமல் இருக்க தனது இயங்குதள மென்பொருளைப் புதுப்பித்துக்கொள்ளும்படி ஆப்பிள் சாதனப் பயனர்கள் கேட்டுக்கொள்ளப்பட்டனர்.\n\nதங்கள் சாதனங்கள் ஊடுருவப்படுவதற்கு வகைசெய்யும் குறைபாடுகளைச் சரிசெய்யும் நோக்கில் மேம்பாட்டுக் கூறுகள் உருவாக்கப்பட்டுள்ளதாக சிங்கப்பூர் இணையப் பாதுகாப்பு அமைப்பு செவ்வாய்க்கிழமையன்று (ஜனவரி 28) ஆலோசனை அறிக்கை ஒன்றில் தெரிவித்தது. குறைபாடுகள் சரிசெய்யப்படாவிட்டால் ஊடுருவிகளால் பாதிக்கப்பட்ட சாதனங்களில் உள்ள தனிப்பட்ட தகவல்களைப் பெற முடியும் என்று தெரிவிக்கப்பட்டது.\n\nஅதோடு, பயனர்களுக்குத் தெரியாமலேயே ஊடுருவிகளால் அவர்களின் ஆப்பிள் சாதனங்களில் தீங்குநிரல்களைப் பதிவிறக்கம் செய்யவும் முடியும்.\n\nஇவ்வாண்டு காணப்பட்டுள்ள முதல் ‘ஸீரோ-டே’ (zero-day) குறைபாட்டைச் சரிசெய்ய இந்நடவடிக்கை எடுக்கப்பட்டுள்ளதாக பிளீப்பிங் கம்பியூட்டர் (Bleeping Computer) தொழில்நுட்ப ஊடகம் தெரிவித்தது. ‘ஸீரோ-டே’ குறைபாடு, ஒரு சாதனத்தின் மென்பொருளை உருவாக்கிய நிறுவனத்துக்கே தெரியாத ஒன்றாகும்.\n\nஅந்தக் குறைபாட்டை ஊடுருவிகள் ஏற்கெனவே தவறாகப் பயன்படுத்திவிட்டதாக நம்பப்படுகிறது.\n\nகுறிப்புச் சொற்கள்\n\nசிங்கப்பூர்\n\nஆப்பிள்\n\nமென்பொருள்\n\nபாதுகாப்பு\n\nஆலோசனை\n\nதொடர்புடைய செய்திகள்\n\nகவனம்! தவறான சொடுக்கு மோசடியில் முடியலாம்\n\n10 Jun 2024\n\n-\n\n10:15 AM", "images": [{"image_url": "https://cassette.sphdigital.com.sg/image/tamilmurasu/85c5edee2f1759affb040cc066adc05500ceac3237f7895dccaf9e29189aa754?w=825", "alt_text": "fe926c8b-7677-45ce-bdc6-72f7eea1c67e", "caption": "ஐஃபோன், ஐபேட் உள்ளிட்ட சாதனங்களைப் பயன்படுத்துவோர் கேட்டுக்கொள்ளப்படுகின்றனர். - கோப்புப் படம்: ராய்ட்டர்ஸ்"}, {"image_url": "https://cassette.sphdigital.com.sg/image/tamilmurasu/ca430289f1390752408487e69a581547f5e7efd860de940226f2915709589039?w=235", "alt_text": "பாப்-அப் வந்தால் உடனே அழுத்தாதீர். ", "caption": null}]}
{"article_url": "https://tamilmurasu.com.sg/world/take-much-you-can-count-company-offers-bug-bonus-employees", "site_title": "‘எண்ண முடிந்த அளவு எடுத்துக்கொள்ளுங்கள்’: போனசை அள்ளித் தந்த நிறுவனம் (காணொளி)", "publish_date": "2025-01-30", "content": "‘எண்ண முடிந்த அளவு எடுத்துக்கொள்ளுங்கள்’: போனசை அள்ளித் தந்த நிறுவனம் (காணொளி)\n\n30 Jan 2025 - 6:59 pm\n\n2\n\nmins read\n\nநீண்ட மேசையில் பரப்பி வைக்கப்பட்டுள்ள போனஸ் பணம். -\n\nபடம்: எக்ஸ் / சைனா ஃபேக்ட்\n\nAI\n\nSUMMARISE IN ENGLISH\n\nTake as much as you can count: Company offers bug bonus to employees\n\nHenan Mining Crane Company Limited distributed 11 million yuan as bonuses, requiring employees to count and take the money they counted within 15 minutes. This unusual method generated mixed reactions on Chinese social media, with some praising the generosity and others criticizing the company's approach. The move marked the company's first significant bonus distribution, with an employee managing to count 100,000 yuan in the allotted time.\n\nGenerated by AI\n\nபெய்ஜிங்:\n\nசீனாவைச் சேர்ந்த பாரந்தூக்கி நிறுவனம் ஒன்று ஆண்டிறுதி போனசாகத் தன் ஊழியர்களுக்கு 11 மில்லியன் யுவானை (S$2.07 மில்லியன், ரூ.70 கோடி) வழங்கியது.\n\nஆனால், ஒரே ஒரு நிபந்தனையையும் அது விதித்தது. ஊழியர்கள் தங்களால் எவ்வளவு பணத்தை எண்ண முடியுமோ அதனை மட்டும் எடுத்துச் செல்லலாம் என்பதே அந்நிபந்தனை.\n\nஹீனன் மைனிங் கிரேன் கம்பெனி லிமிடெட் என்ற அந்நிறுவனம் போனஸ் தொகையை ஒரு நீள்மேசைமீது பரப்பி வைத்தது.\n\nஒவ்வோர் ஊழியர்க்கும் அதிகபட்சம் 15 நிமிடங்கள் வழங்கப்பட்டு, அதற்குள் அவர்கள் எண்ணிய தொகையை எடுத்துச் செல்லலாம் என அறிவிக்கப்பட்டது.\n\nஇதுகுறித்த காணொளி டோயின், வெய்போ போன்ற சீனச் சமூக ஊடகங்களில் பகிரப்பட்டு, பின்னர் மற்ற சமூக ஊடகங்களிலும் பரவியது.\n\nஊழியர்கள் பணத்தை எண்ணி எடுப்பதை அக்காணொளியில் காண முடிந்தது. ஊழியர் ஒருவர் 15 நிமிடங்களில் 100,000 யுவானை (S$18,840) எண்ணி, அள்ளிச் சென்றார்.\n\nஇணையவாசிகளிடமிருந்து இந்நடவடிக்கைக்கு வரவேற்பும் எதிர்ப்பும் கிளம்பியுள்ளது.\n\nநிறுவனத்தின் தாராள குணத்தைச் சிலர் பாராட்டினர். வேறு சிலர் நிறுவனத்தின் அணுகுமுறை குறித்துக் கேள்வியெழுப்பினர்.\n\nஇது முன்மாதிரியாகவும் பிரம்மாண்டமாகவும் உள்ளது என்று ஒருவர் குறிப்பிட்டிருந்தார்.\n\nஇன்னொருவர், “இந்தக் கோமாளித்தனத்திற்குப் பதிலாக ஊழியர்களின் வங்கிக் கணக்கிலேயே பணத்தைச் செலுத்தி இருக்கலாம். இது ஒருவகையில் அவமதிப்பதுபோல் உள்ளது,” என்று பதிவிட்டுள்ளார்.\n\nஹீனன் நிறுவனம் இப்படித் தாராளமாக போனஸ் வழங்குவது இது முதன்முறையன்று. கடந்த 2023ஆம் ஆண்டு நடந்த நிறுவனத்தின் வருடாந்தர விருந்து நிகழ்வின்போது ஊழியர்களுக்குக் குறிப்பிட்டுச் சொல்லும்படியான அளவிற்கு போனஸ் வழங்கப்பட்டது.\n\nhttps://twitter.com/i/status/1883378802648354974\n\nகுறிப்புச் சொற்கள்\n\nசீனா\n\nபோனஸ்\n\nபாரந்தூக்கி\n\nதொடர்புடைய செய்திகள்\n\n‘எவர்கிரீன்’ ஊழியர்களுக்கு 20 மாத ஆண்டிறுதி போனஸ்\n\n02 Jan 2025\n\n-\n\n8:40 PM\n\nசீன அரசு ஊழியர்களுக்கு பத்தாண்டுகள் கழித்து ஊதிய உயர்வு\n\n03 Jan 2025\n\n-\n\n6:49 PM\n\n37,000 பொதுச் சுகாதாரப் பராமரிப்பு ஊழியர்களுக்கு ஊதிய உயர்வு: சுகாதார அமைச்சர்\n\n29 Jan 2025\n\n-\n\n5:02 PM", "images": [{"image_url": "https://cassette.sphdigital.com.sg/image/tamilmurasu/4fbf8ddba3f6aba32a4dcda91c51b5468ea3f8166c02701338c10faddea1654d?w=825", "alt_text": "fb6e9d32-4acf-4185-94bc-a165060c2a35", "caption": "நீண்ட மேசையில் பரப்பி வைக்கப்பட்டுள்ள போனஸ் பணம். - படம்: எக்ஸ் / சைனா ஃபேக்ட்"}, {"image_url": "https://cassette.sphdigital.com.sg/image/tamilmurasu/b8f5d77b8f3c134c861d3edb0d32830df67b6a9143c793e9429fe7d88afbd345?w=235", "alt_text": "ஊழியர்களுக்கு மேலும் மூன்று மாதச் சம்பளம், போனஸ் தொகையாக வழங்கப்படும்", "caption": null}, {"image_url": "https://cassette.sphdigital.com.sg/image/tamilmurasu/6b6068b41b02b4efdf076fd89e35b791055437a1f6696d1da326560b68f4e63b?w=235", "alt_text": "சீன அரசு கடைசியாக நாடு முழுவதும் ஊதிய உயர்வு அறிவித்தது 2015ஆம் ஆண்டில்.", "caption": null}, {"image_url": "https://cassette.sphdigital.com.sg/image/tamilmurasu/32d6a6a917c5bc2fd5483ca6ba12e1463e0f1b8069cb1c4d902da41be722cc9d?w=235", "alt_text": "சீனப் புத்தாண்டு முதல்நாளான ஜனவரி 29 புதன்கிழமையன்று சிங்கப்பூர் பொது மருத்துவமனைக்கு நேரில் சென்று, அதன் ஊழியர்களைச் சந்தித்தார் சுகாதார அமைச்சர் ஓங் யி காங்.", "caption": null}]}
{"article_url": "https://tamilmurasu.com.sg/world/hurricane-winds-and-drought-are-ravaging-philippines-economic-growth", "site_title": "சூறாவளி, வறட்சியால் பிலிப்பீன்ஸ் வளர்ச்சி பாதிப்பு", "publish_date": "2025-01-30", "content": "சூறாவளி, வறட்சியால் பிலிப்பீன்ஸ் வளர்ச்சி பாதிப்பு\n\n30 Jan 2025 - 6:16 pm\n\n1\n\nmins read\n\nபிலிப்பீன்ஸ் நாட்டு புள்ளிவிவர ஆணையம்\n\nஉலக வங்கி, 2024ஆம் ஆண்டில் தீவிர பருவநிலை நிகழ்வுகளின் அதிகமான அச்சுறுத்தலை எதிர்கொண்ட நாடுகளில் பிலிப்பீன்சும் ஒன்று எனக் கூறியுள்ளது. -\n\nபடம்: ஏஎஃப்பி\n\nAI\n\nSUMMARISE IN ENGLISH\n\nHurricane winds and drought are ravaging Philippines Economic Growth\n\nDespite hurricanes and drought, the Philippines' GDP grew by 5.6% in 2024, missing the target of 6-6.5%. The agriculture, forestry, and fishing sectors declined by 1.8% due to extreme weather, while tourism was impacted by storms and cyclones. The Minister of State attributed the shortfall to these natural disasters.\n\nGenerated by AI\n\nமணிலா:\n\nமிகவும் மோசமான சூறாவளிக் காற்று, வறட்சி நிலை ஆகியவை நாட்டை சீரழித்த நிலையில், பிலிப்பீன்ஸ் நாட்டு பொருளியல் 2024ஆம் ஆண்டு இலக்கை எட்டத் தவறிவிட்டதாக அந்நாட்டு அதிகாரிகள் கூறியுள்ளனர்.\n\nஇதில் 2024ஆம் ஆண்டு மொத்த உள்நாட்டு உற்பத்தி 5.6 விழுக்காடு வளர்ச்சியை எட்டியது. இது அதற்கு முந்தைய ஆண்டின் மொத்த உள்நாட்டு உற்பத்தி வளர்ச்சியான 5.5 விழுக்காட்டைவிட சற்றே அதிகம் என்று அந்நாட்டு புள்ளிவிவர ஆணையம் தெரிவித்துள்ளது.\n\nஅரசாங்கத்தின் 2024ஆம் ஆண்டு மொத்த உள்நாட்டு உற்பத்தி இலக்காக 6லிருந்து 6.5 விழுக்காட்டு எதிர்பார்ப்பை இது எட்டவில்லை என்று சுட்டிக் காட்டப்பட்டுள்ளது. இதைத் தெரிவித்த பிலிப்பீன்ஸ் நாட்டு பொருளியல் வளர்ச்சித் திட்ட அமைப்பின் துணை அமைச்சர் ரோஸ்மேரி எடிலன், அதற்குக் காரணம் சென்ற ஆண்டுத் தொடக்கத்தில் ஏற்பட்ட வறட்சி, பின்னர் அக்டோபர், நவம்பர் மாதங்களில் ஒன்றன்பின் ஒன்றாக வந்து நாட்டைச் சீரழித்த ஆறு சூறாவளிக் காற்று என்று விளக்கினார்.\n\n“இதுபோன்ற தீவிர பருவநிலை சுழற்சிகள் ஆண்டு அடிப்படையில் வேளாண், வனப் பகுதி, மீன்பிடித் துறைகளில் பொருளியல் 1.8 விழுக்காடு வீழ்ச்சி கண்டதற்கு காரணம்,” என்று டாக்டர்  ரோஸ்மேரி எடிலன் தெரிவித்தார்.\n\nபுயல், சூறாவளிக் காற்று என ஒன்றுக்குப் பின் மற்றொன்று வந்த நிலையால் சுற்றுப்பயணத் துறையும் பாதிக்கப்பட்டதாகக் கூறினார்.\n\nகுறிப்புச் சொற்கள்\n\nபிலிப்பீன்ஸ்\n\nசூறாவளி\n\nபுயல்\n\nதொடர்புடைய செய்திகள்\n\nபருவநிலை இடர்களால் 242 மில்லியன் பிள்ளைகளின் கல்வி பாதிப்பு: யுனிசெஃப்\n\n24 Jan 2025\n\n-\n\n4:41 PM", "images": [{"image_url": "https://cassette.sphdigital.com.sg/image/tamilmurasu/222c1081b4014be8e8ae511db29088cc81efa57299d02fe565728bfa6137e9e6?w=825", "alt_text": "43926bd4-9bdd-40c2-8d2a-4ea262277235", "caption": "உலக வங்கி, 2024ஆம் ஆண்டில் தீவிர பருவநிலை நிகழ்வுகளின் அதிகமான அச்சுறுத்தலை எதிர்கொண்ட நாடுகளில் பிலிப்பீன்சும் ஒன்று எனக் கூறியுள்ளது. - படம்: ஏஎஃப்பி"}, {"image_url": "https://cassette.sphdigital.com.sg/image/tamilmurasu/bc78734eb0e26ed465477ba593e7b10e5444de2648df2b2636cb62dc7511de3d?w=235", "alt_text": "பருவநிலை இடர்களால் பல்வேறு இடங்களில் வகுப்புகள் ரத்தாயின அல்லது பள்ளிக் கட்டடங்கள் சேதமடைந்தன.", "caption": null}]}
{"article_url": "https://tamilmurasu.com.sg/singapore/bits-and-bytes-oxygen-and-tissues-tech-veteran-rides-health-and-wellness-wave", "site_title": "சிகிச்சைத் துறைக்கு சிறகுகளை விரித்த தொழில்நுட்பப் பிரபலம்", "publish_date": "2025-01-30", "content": "சிகிச்சைத் துறைக்கு சிறகுகளை விரித்த தொழில்நுட்பப் பிரபலம்\n\n30 Jan 2025 - 6:54 pm\n\n2\n\nmins read\n\nஓ2 லேப் நல்வாழ்வு மருந்தகத்தின் இணை நிதி ஆதரவாளர்கள் எட்மண்ட் லீ, 65, விக்னேச மூர்த்தி, 51. -\n\nபடம்: ஸ்ட்ரெய்ட்ஸ் டைம்ஸ்\n\nAI\n\nSUMMARISE IN ENGLISH\n\nFrom bits and bytes to oxygen and tissues: Tech veteran rides health and wellness wave\n\nVignesa Murthy, CEO of viveqwest, invested in O2 Lab, a wellness clinic offering hyperbaric oxygen therapy (HBOT). HBOT, a treatment initially used for diving-related health issues, has expanded to wellness applications. O2 Lab's three treatment rooms cost over $100,000 each to install. Murthy's inspiration came from his mother's cancer treatment experience. O2 Lab charges $180 per hour and currently operates five clinics in Singapore.\n\nGenerated by AI\n\nதொழில்நுட்பத்தில் பிரபலமடைந்த ஒருவர் சுகாதாரம் மற்றும் நல்வாழ்வுத் துறையில் கால்பதித்து வெற்றிகரமாகச் செயல்பட்டு வருகிறார்.\n\nசிங்கப்பூரில் இணையச் சேவை வழங்கும் வியூகுவெஸ்ட் (ViewQwest) நிறுவனத்தின் தலைமை நிர்வாகியான விக்னேச மூர்த்திதான் அந்தச் செயலுக்குச் சொந்தக்காரர்.\n\n2024ஆம் ஆண்டின் மதிப்பீட்டின்படி உலக அளவில் $1.8 டிரில்லியன் சந்தையைக் கொண்டது சுகாதாரம் மற்றும் நல்வாழ்வுத் துறை. லாபகரமான அந்தத் துறையில் 2024 டிசம்பரில் காலடி எடுத்து வைத்தார் திரு மூர்த்தி.\n\nஓ2 லேப் (O2 Lab) என்னும் நல்வாழ்வு மருந்தகத்தை ரிவர்சைட் பாய்ண்ட்டில் அவர் தொடங்கினார். ஏறக்குறைய $1 மில்லியன் முதலீட்டிற்கு பிரபல வங்கியாளரான எட்மண்ட் லீ இணை ஆதரவு வழங்கினார்.\n\nகாப்ஸ்யூல் வடிவிலான உலோக சிகிச்சை அறைகள் மூன்று அந்த மருந்தகத்தில் உள்ளன. ஹைபர்பேரிக் பிராணவாயு சிகிச்சை (HBOT)  வழங்கக்கூடிய அந்த அந்த அறை ஒவ்வொன்றையும் நிறுவ, இருக்கைகளைப் பொறுத்து $100,000க்கு மேல் செலவாகும்.\n\nஒன்று, இரண்டு மற்றும் நான்கு இருக்கைகளைக் கொண்ட மூன்று அறைகள் ஓ2 லேப்பில் உள்ளன.\n\nஅழுத்தமான சூழ்நிலையில் சுத்தமான பிராணவாயு சுவாசத்தை வழங்குவது அதன் முக்கிய அம்சம்.\n\nமுக்குளிப்பாளர்கள் சாதாரணமாக எதிர்கொள்ளும் உடல்நலப் பிரச்சினைகளுக்கு சிகிச்சை அளிக்க HBOT சிகிச்சை முறை  காலம் காலமாக பயன்படுத்தப்பட்டு  வருகிறது.\n\nதிடீரென்று காது கேளாமை, கார்பன் மோனோக்சைட் நச்சு, ஆறாத புண்கள், கதிரியக்கக் காயங்கள் என பல்வேறு பிரச்சினைகளுக்கும் அந்த சிகிச்சைப் பயன்படுத்தப்படுகிறது.\n\nமருத்துவமனைகள் அறித்து வந்த அந்த சிகிச்சை முறை தற்போது நல்வாழ்வு மருந்தகங்களுக்கு உருமாறிச் சென்றுள்ளது.\n\nஐந்தாண்டுகளுக்கு முன்னர் 82 வயதான தமது தாயாருக்கு புற்றுநோய் சிகிச்சை அளிக்கப்பட்டபோது தாமும் அந்த சிகிச்சை அளிக்கும் வசதியைத் தொடங்கினால் என்ன என்ற யோசனை திரு மூர்த்திக்குள் உதயமானது.\n\n“2020ஆம் ஆண்டு எனது தாயாருக்கு முதன்முதலாக புற்றுநோய் சிகிச்சை அளிக்கப்பட்டபோது அந்த நல்வாழ்வு சிகிச்சை முறை பற்றி கவனிக்கத் தொடங்கினேன்,” என்றார் அவர்.\n\nசிங்கப்பூரில் ஏற்கெனவே இயங்கி வரும் ஐந்து நல்வாழ்வு மருந்தகங்களுடன் தற்போது ஓ2 லேப்பும் அந்த வரிசையில் இடம் பிடித்துள்ளது.\n\nஓ2 லேப்பின் சிசிச்சைக் கட்டணங்கள் இதர மருந்தகங்களைப் போல, மணிக்கு $180 என்பதில் இருந்து தொடங்குகின்றன.\n\nகுறிப்புச் சொற்கள்\n\nமருந்தகம்\n\nநல்வாழ்வு\n\nதொழில்நுட்பம்\n\nதொடர்புடைய செய்திகள்\n\n37,000 பொதுச் சுகாதாரப் பராமரிப்பு ஊழியர்களுக்கு ஊதிய உயர்வு: சுகாதார அமைச்சர்\n\n29 Jan 2025\n\n-\n\n5:02 PM", "images": [{"image_url": "https://cassette.sphdigital.com.sg/image/tamilmurasu/77dd7e42020708c8463dff35ce5d814906a916e44581bfd66632ab59f751328e?w=825", "alt_text": "ae9e33bf-1ec3-4a21-9728-67283cd5884b", "caption": "ஓ2 லேப் நல்வாழ்வு மருந்தகத்தின் இணை நிதி ஆதரவாளர்கள் எட்மண்ட் லீ, 65, விக்னேச மூர்த்தி, 51. - படம்: ஸ்ட்ரெய்ட்ஸ் டைம்ஸ்"}, {"image_url": "https://cassette.sphdigital.com.sg/image/tamilmurasu/32d6a6a917c5bc2fd5483ca6ba12e1463e0f1b8069cb1c4d902da41be722cc9d?w=235", "alt_text": "சீனப் புத்தாண்டு முதல்நாளான ஜனவரி 29 புதன்கிழமையன்று சிங்கப்பூர் பொது மருத்துவமனைக்கு நேரில் சென்று, அதன் ஊழியர்களைச் சந்தித்தார் சுகாதார அமைச்சர் ஓங் யி காங்.", "caption": null}]}
{"article_url": "https://tamilmurasu.com.sg/world/sri-lanka-import-coconut-indonesia", "site_title": "இந்தோனீசியாவிலிருந்து தேங்காய் இறக்குமதி செய்ய இலங்கை திட்டம்", "publish_date": "2025-01-30", "content": "தென்னை வள நாட்டில் உர விலை உயர்வால் தேங்காய் விளைச்சல் கடும் பாதிப்பு\n\nஇந்தோனீசியாவிலிருந்து தேங்காய் இறக்குமதி செய்ய இலங்கை திட்டம்\n\n30 Jan 2025 - 6:16 pm\n\n2\n\nmins read\n\nதேங்காய் எண்ணெய், பதப்படுத்தப்பட்ட தேங்காய்ப் பூ, பால், தேங்காய் நார் பொருள்கள் என இலங்கையின் முக்கிய ஏற்றமதிகளில் ஒன்றாக தேங்காய் சார்ந்த ஏற்றமதி உள்ளது. -\n\nபடம்: இணையம்\n\nAI\n\nSUMMARISE IN ENGLISH\n\nSri Lanka to import coconut from Indonesia\n\nதேங்காய்ப் பற்றாக்குறையைச் சமாளிக்க இந்தோனீசியாவில் இருந்து தேங்காய் இறக்குமதி செய்ய உள்ளது இலங்கை.\nகைத்தொழில், தொழில்முனைப்பு மேம்பாடு அமைச்சர் சுனில் ஹந்துன்நெத்தி, தோட்டம், சமூக உட்கட்டமைப்பு அமைச்சர் கே.வி.சமந்த வித்யாரத்ன ஆகியோர் இவ்வாரம் கூட்டு அமைச்சரவை அறிக்கையைச் சமர்ப்பிக்கவிருந்தனர். தேங்காய்ப் பொருள்களை இறக்குமதி செய்வதற்கான தற்போதைய வழிமுறைகள் குறித்து மீள் மதிப்பீடு செய்யப்பட்டதால் இது தாமதமானது. \nஇந்தோனீசியாவில் இருந்து முக்கியமாக இறக்குமதி செய்யப்படும் தேங்காய்,  மாவாக்கப்பட்ட தேங்காய்ப் பூ, தேங்காய் பால் உள்ளிட்ட தேங்காய்பொருள்களின் இறக்குமதியை அமைச்சரவை அறிக்கை கொண்டிருக்கும் என்று தென்னை மேம்பாட்டு ஆணையத்தின் தலைவர் சாந்த ரணதுங்க கூறினார்.\n\nGenerated by AI\n\nகொழும்பு:\n\nதேங்காய்ப் பற்றாக்குறையைச் சமாளிக்க இந்தோனீசியாவில் இருந்து தேங்காய் இறக்குமதி செய்ய உள்ளது இலங்கை.\n\nகைத்தொழில், தொழில்முனைப்பு மேம்பாடு அமைச்சர் சுனில் ஹந்துன்நெத்தி, தோட்டம், சமூக உட்கட்டமைப்பு அமைச்சர் கே.வி.சமந்த வித்யாரத்ன ஆகியோர் இவ்வாரம் கூட்டு அமைச்சரவை அறிக்கையைச் சமர்ப்பிக்கவிருந்தனர். தேங்காய்ப் பொருள்களை இறக்குமதி செய்வதற்கான தற்போதைய வழிமுறைகள் குறித்து மீள் மதிப்பீடு செய்யப்பட்டதால் இது தாமதமானது.\n\nஇந்தோனீசியாவில் இருந்து முக்கியமாக இறக்குமதி செய்யப்படும் தேங்காய்,  மாவாக்கப்பட்ட தேங்காய்ப் பூ, தேங்காய் பால் உள்ளிட்ட தேங்காய்பொருள்களின் இறக்குமதியை அமைச்சரவை அறிக்கை கொண்டிருக்கும் என்று தென்னை மேம்பாட்டு ஆணையத்தின் தலைவர் சாந்த ரணதுங்க கூறினார்.\n\n“ஆய்வுகளின் படி, இந்தோனீசியா தேங்காய் பொருள்களை இறக்குமதி செய்வதற்கு மிகவும் பொருத்தமான நாடாக உள்ளது,” என்று திரு. ரணதுங்க கூறினார்.\n\nதேவைக்கு ஏற்ப தேங்காய் தொடர்பான பொருள்களை இறக்குமதி செய்ய தனிப்பட்ட உற்பத்தியாளர்கள் அனுமதிக்கப்படுவார்கள் என்றும் அவர் கூறினார். மொத்தமாக 200 மில்லியன் தேங்காய்களுக்கு சமமான தேங்காய் பொருள்கள் இறக்குமதி செய்யப்பட உள்ளன. உடையாமல் தேங்காயை இறக்குமதி செய்வது குறித்தும் ஆராயப்படுகிறது.\n\nபுதிய அமைச்சரவை அறிக்கை அடுத்த வாரம் சமர்ப்பிக்கப்படவுள்ளதாகவும், அதற்கு அங்கீகாரம் வழங்கப்படுவதற்கான வாய்ப்புகள் அதிகம் எனவும் அவர் தெரிவித்துள்ளார்.\n\nஇலங்கை தேங்காய் உற்பத்தி படிப்படியாக குறைந்து வருகிறது.\n\nகடந்த 2024ஆம் ஆண்டு டிசம்பர் மாதத்திற்குள், வேளாண் தரவு அறிக்கையின்படி அக்டோபரில் உற்பத்தியில் 24% வீழ்ச்சி கண்டது. முந்தைய ஆண்டுகளுடன் ஒப்பிடுகையில் 2,452 மில்லியன் காய்கள் மட்டுமே அறுவடை செய்யப்பட்டன. 2023ன் மொத்த அறுவடை 2,950 மில்லியன் காய்களாக குறைந்தது. இது முந்தைய ஆண்டுகளில் 3,350 மில்லியனைவிட மிகக்குறைவு.\n\nஉற்பத்தி மேலும் சரியும் என்று தேங்காய் ஆராய்ச்சி நிறுவனம் கணித்துள்ளது. 300 மில்லியன் காய்களின் பற்றாக்குறை எதிர்பார்க்கப்படுகிறது. 2025ன் முதலரைப்பகுதியில் 1,407 மில்லியன் காய்களே அறுவடையாகும் என்ற எதிர்பார்க்கப்படுகின்றது.\n\nதேங்காய்க்கும் தேங்காய்ப் பொருள்களுக்கும் பெயர் பெற்ற இலங்கையில், கடந்த ஐந்து ஆண்டுகளில் போதுமான உரம் கிடைக்காததால் தேங்காய் விளைச்சல் பெருமளவு பாதிக்கப்பட்டுள்ளது. உர இறக்குமதிக் கட்டுப்பாடுகளைத் தொடர்ந்து உர விலை தாறுமாறாக உயர்ந்துள்ளது.\n\nபற்றாக்குறை காரணமாக வெர்ஜின் தேங்காய் எண்ணெய்  ஏற்றுமதி ஏற்கெனவே பாதிக்கப்பட்டுள்ளது. மேலும் வியட்னாம் போன்ற நாடுகள் தேங்காய் உற்பத்தியை அதிகரித்துள்ளதால் போட்டித்தன்மையும் கூடியுள்ளது.\n\nஇலங்கை 2024ல் யுஎஸ் 782 மில்லியன் டாலர் மதிப்புள்ள தென்னை நார்,  கார்பன், தேங்காய்ப் பூ உள்ளிட்ட தேங்காய் பொருள்களை ஏற்றுமதி செய்தது. 2023ன் யுஎஸ் 708 மில்லியன் டாலரை மதிப்பிலான ஏற்றுமதியைவிட இது அதிகம். எனினும், உள்நாட்டு உற்பத்தியில் ஏற்பட்டுள்ள பற்றாக்குறை இந்த வளர்ச்சியைப் பெரிதும் பாதிக்கும் என்று அஞ்சப்படுகிறது.\n\nகுறிப்புச் சொற்கள்\n\nஇலங்கை\n\nதேங்காய்\n\nஏற்றுமதி\n\nபற்றாக்குறை\n\nஎண்ணெய்\n\nதொடர்புடைய செய்திகள்\n\nஅமெரிக்காவில் ஹெலிகாப்டர் - விமான விபத்து; பலர் மாண்டதாக அச்சம்\n\n30 Jan 2025\n\n-\n\n12:11 PM", "images": [{"image_url": "https://cassette.sphdigital.com.sg/image/tamilmurasu/96ec360f904e85034a0c7082af5c47fe4b527b179d3f4dfbcc637d8b2202cc97?w=825", "alt_text": "8817e114-5c24-4d86-86bb-613013a713d0", "caption": "தேங்காய் எண்ணெய், பதப்படுத்தப்பட்ட தேங்காய்ப் பூ, பால், தேங்காய் நார் பொருள்கள் என இலங்கையின் முக்கிய ஏற்றமதிகளில் ஒன்றாக தேங்காய் சார்ந்த ஏற்றமதி உள்ளது. - படம்: இணையம்"}, {"image_url": "https://cassette.sphdigital.com.sg/image/tamilmurasu/e31e5cb2874a5330875fd1053cfbc649be29d56facfe8d5e834985394805c8ba?w=235", "alt_text": "ரோனல்ட் ரீகன் வாஷிங்டன் விமான நிலையத்திற்கு அருகிலுள்ள பொட்டோமக் ஆற்றில் தேடி, மீட்கும் பணியில் ஈடுபட்டுள்ள அவசரகாலப் படையினர்.", "caption": null}]}
{"article_url": "https://tamilmurasu.com.sg/world/united-states-stands-lose-everything-trade-war-france", "site_title": "வர்த்தகப் போர் வந்தால் அமெரிக்காவுக்கே அனைத்து இழப்பும்: பிரான்ஸ்", "publish_date": "2025-01-30", "content": "வர்த்தகப் போர் வந்தால் அமெரிக்காவுக்கே அனைத்து இழப்பும்: பிரான்ஸ்\n\n30 Jan 2025 - 5:31 pm\n\n2\n\nmins read\n\nபிரான்ஸ் வெளியுறவு அமைச்சர் ஜான் நோவல் பரோ (இடது) அமெரிக்க வெளியுறவு அமைச்சர் மார்கோ ருபியோ. -\n\nபடம்: ராய்ட்டர்ஸ்\n\nAI\n\nSUMMARISE IN ENGLISH\n\nUnited States stands to lose everything in a trade war: France\n\nFrench foreign minister warns that in the event of a trade war the US stands to lose everything. French Secretary Barrot acknowledged the impact the trade deficit the US has with the EU. Despite threats however, US has yet to impose additional tariffs. Tensions remain over Greenland and Ukraine, with EU supporting Denmark. However, the EU has drawn comfort from the fact that Trump., on Ukraine, has warned Russia of further sanctions should the Russia continue with the war. EU countries are relieved by the absence of additional tariffs but remain cautious about the possibility of a trade conflict.\n\nGenerated by AI\n\nபிரசல்ஸ்:\n\nஐரோப்பிய ஒன்றியத்துடன் வர்த்தகப் போரில் இறங்கினால், அமெரிக்காவுக்கே அனைத்து இழப்புகளும் வந்துசேரும் என்று பிரான்ஸ் அமெரிக்காவை எச்சரித்துள்ளது.\n\nபிரஞ்சு வெளியுறவு அமைச்சர் ஜான் நோவல் பரோ கடந்த செவ்வாய்க்கிழமை (ஜனவரி 28ஆம் தேதி) சக அமெரிக்க வெளியுறவு அமைச்சரான மார்கோ ருபியோவுடன் தொலைபேசியில் உரையாடினார். அதைத் தொடர்ந்து பேசிய பரோ, அதிபர் டிரம்ப் வரிவிதிப்பில் இறங்கினால் ஐரோப்பாவில் உள்ள ஆயிரக்கணக்கான அமெரிக்க நிறுவனங்களே முதலில் பாதிப்புக்கு உள்ளாகும் என்று எச்சரித்தார்.\n\nஇதற்கிடையே, ஐரோப்பிய ஒன்றிய 2023ஆம் ஆண்டு வர்த்தகப் புள்ளிவிவரங்களின்படி, ஐரோப்பிய ஒன்றியத்துடன் அமெரிக்காவுக்கு S$220.7 பில்லியன் அளவுக்கு துண்டு விழுந்ததாக கூறப்படுகிறது. இது ஒரு முக்கியமான பிரச்சினையாக இருப்பதாக ஒப்புக்கொண்ட திரு பரோ, ஐரோப்பியர்கள் அமெரிக்காவிடம் இருந்து வாங்கும் பொருள்களைவிட அமெரிக்கர்களே ஐரோப்பிய நாடுகளிலிருந்து அதிகமாக வாங்குவதாகத் தெரிவித்தார்.\n\nஐரோப்பியர்கள் அமெரிக்காவில் செய்துள்ள முதலீட்டைவிட அமெரிக்கர்கள் ஐரோப்பிய நாடுகளில் முதலீடு செய்துள்ளதே அதிகம் என்பதை பிரஞ்சு வெளியுறவு அமைச்சர் சுட்டினார். ஆகையால், வர்த்தகப் போர் ஏற்பட்டால் அமெரிக்காவுக்கே அனைத்து இழப்பும் ஏற்படும் என்று கூறினார்.\n\nதற்போதைய நிலையில் ஐரோப்பிய ஒன்றிய நாட்டுப் பொருள்கள் மீது கூடுதல் வரி விதிக்கப்படும் என்ற தமது அச்சுறுத்தலை செயல்படுத்தாமல் இருப்பது இங்கு நினைவுகூரத்தக்கது.\n\nஆனால், அமெரிக்க-ஐரோப்பிய நாடுகளுக்கு இடையே வர்த்தகப் போர் ஏற்படலாம் என்ற அச்சம் வெகுவாகவே உள்ளதாக செய்தித் தகவல்கள் கூறுகின்றன.\n\nமேலும், அமெரிக்க உறவு குறித்த மற்றொரு பிரச்சினையாக உருவெடுத்துள்ளது டென்மார்க் நிர்வாகத்தின்கீழ் வரும் கிரீன்லேண்ட் நாட்டை அமெரிக்கா தன்வசமாக்கிக் கொள்ளப் போவதாக டிரம்ப் விடுக்கும் எச்சரிக்கை. இதில் ஐரோப்பிய நாட்டுத் தலைவர்கள் டென்மார்க்கிற்கு தங்கள் முழுமையான ஆதரவைத் தெரிவித்துள்ளனர்.\n\nஇப்போதைக்கு அதிபர் டிரம்ப் தான் முன்பு கூறியதுபோல் இதுவரை ஐரோப்பிய நாடுகள் மீது கூடுதல் வரி விதிக்காதது ஐராப்பிய ஒன்றிய நாடுகளுக்கு ஆறுதலாக அமைந்துள்ளதாக செய்தித் தகவல்கள் தெரிவிக்கின்றன.\n\nமேலும், உக்ரேன் போர் தொடர்பில் பதவியேற்ற பின் அதிபர் டிரம்ப் போரை நிறுத்தாவிட்டால் ரஷ்யா அதிகத் தடைகளை சந்திக்க நேரிடும் என எச்சரித்துள்ளார். இது ஐரோப்பிய ஒன்றிய நாடுகளுடன் ஒத்துப்போகும் நிலை என்பதால் ஐரோப்பிய நாடுகள் நிம்மதிப் பெருமூச்சு விட்டுள்ளன.\n\nஅமெரிக்காவின் இந்த நிலைப்பாட்டால் ஐரோப்பிய ஒன்றிய நாடுகள் அமெரிக்காவுடன் வெளிப்படையாக மோதல் போக்கைக் கடைப்பிடிக்க விரும்பவில்லை என்று கூறப்படுகிறது.\n\nகுறிப்புச் சொற்கள்\n\nஐரோப்பிய ஒன்றியம்\n\nஅமெரிக்கா\n\nவரி\n\nதொடர்புடைய செய்திகள்\n\nவர்த்தக உறவை வலுப்படுத்தும் ஐரோப்பா, தென்னமெரிக்கா\n\n07 Dec 2024\n\n-\n\n7:02 PM", "images": [{"image_url": "https://cassette.sphdigital.com.sg/image/tamilmurasu/8a1572e7e063c04534557a50bcdcf4af24580c973710e8184d2506ed6bd5dcd8?w=825", "alt_text": "52d6f3e3-be40-4ffe-95ec-7ca8d524a63e", "caption": "பிரான்ஸ் வெளியுறவு அமைச்சர் ஜான் நோவல் பரோ (இடது) அமெரிக்க வெளியுறவு அமைச்சர் மார்கோ ருபியோ. - படம்: ராய்ட்டர்ஸ்"}, {"image_url": "https://cassette.sphdigital.com.sg/image/tamilmurasu/dbb42e20ad54cc1b7ff9a3412c47d547dcb7102c8a7a42a4e567f7b283d23202?w=235", "alt_text": "ஐரோப்பிய நாடுகள், தென்னமெரிக்க நாடுகளுக்கு இடையேயான வர்த்தக ஒப்பந்தம் தொடர்பான பேச்சுவார்த்தையில் டிசம்பர் 6ஆம் தேதி உடன்பாடு எட்டப்பட்டது. பேச்சுவார்த்தையின் வெற்றியைக் கொண்டாடும் (இடமிருந்து) ஐரோப்பிய ஆணையத் தலைவர், அர்ஜெண்டினா, உருகுவே அதிபர்கள். ", "caption": null}]}
{"article_url": "https://tamilmurasu.com.sg/singapore/toa-payoh-warehouse-floor-collapse-structural-integrity-unaffected", "site_title": "இடிந்துபோன தோ பாயோ கிடங்குத் தரை; கட்டமைப்பில் பாதிப்பில்லை", "publish_date": "2025-01-30", "content": "இடிந்துபோன தோ பாயோ கிடங்குத் தரை; கட்டமைப்பில் பாதிப்பில்லை\n\n30 Jan 2025 - 5:22 pm\n\n2\n\nmins read\n\nசம்பவத்தில் சிறார் இருவர் உட்பட நால்வர் மருத்துவமனைக்குக் கொண்டு செல்லப்பட்டனர். -\n\nபடம்: சிங்கப்பூர் குடிமைத் தற்காப்புப் படை / ஃபேஸ்புக்\n\nAI\n\nSUMMARISE IN ENGLISH\n\nToa Payoh warehouse floor collapse; Structural integrity unaffected\n\nThe Toa Payoh warehouse where a unit’s floor collapsed on Jan 28 is structurally safe, the Building and Construction Authority (BCA) has said. In response to a query from The Straits Times, a BCA spokesperson said: “The partial collapse of the steel platform and racking system did not affect the structural integrity of the building.” Four people, including two children, were taken to hospital after the incident, which saw three of the people trapped under rugs and storage racks.\n\nGenerated by AI\n\nதோ பாயோ வட்டாரத்தில் உள்ள கிடங்கு ஒன்றில் கடந்த செவ்வாய்க்கிழமையன்று (ஜனவரி 28) தரை இடிந்துபோனது.\n\nஅதனைத் தொடர்ந்து அந்தக் கிடங்கு அமைந்துள்ள கட்டடத்தின் கட்டமைப்பு பாதுகாப்பாக இருக்கிறது என்று கட்டட, கட்டுமான ஆணையம் தெரிவித்துள்ளது.\n\n“கிடங்கின் எஃகு தளம், பொருள்களை அடுக்குவதற்கான அடுக்கு அமைப்பு (racking system) ஆகியவற்றின் அங்கம் இடிந்து விழுந்ததில் கட்டடத்தின் கட்டமைப்புக்குப் பாதிப்பு ஏற்படவில்லை,” என்று ஸ்ட்ரெய்ட்ஸ் டைம்ஸ் கேட்டதற்கு ஆணையம் அதனிடம் தெரிவித்தது.\n\nஅச்சம்பவத்தில் சிறார் இருவர் உட்பட நால்வர் மருத்துவமனைக்குக் கொண்டு செல்லப்பட்டனர். மூவர் இடிபாடுகளில் சிக்கிக்கொண்டனர்.\n\nதோ பாயோ தொழில்துறைப் பூங்காவில் உள்ள சம்பந்தப்பட்ட கிடங்கை ஏஎச்டி கார்ப்பெட் அண்ட் ஃபுளோரிங் (AHT Carpet and Flooring) நிறுவனம் வாடகைக்குப் பயன்படுத்தி வருகிறது. தங்களின் தரை விரிப்புகளை வைக்க அந்நிறுவனம் கிடங்கின் ‘மெஸனீன்’ (mezzanine) எனும் இடைத்தளத்தைப் பயன்படுத்தி வருகிறது. அந்த இடைத்தளப் பகுதியே இடிந்து விழுந்தது.\n\nதனது நிறுவனம் அக்கிடங்கை ஓராண்டுக்கும் மேலாகப் பயன்படுத்தி வருவதாக அதன் நிறுவனர் முகம்மது ஹைருல், 45, தொலைபேசிவழி ஸ்ட்ரெய்ட்ஸ் டைம்சிடம் தெரிவித்தார்.\n\nமருத்துவமனைக்குக் கொண்டு செல்லப்பட்ட பெரியவர்கள் இருவர் திரு ஹைருலின் நண்பர்கள் ஆவர். அவ்விருவரில் ஒருவர், விபத்தில் சிக்கிய சிறார் இருவரின் தாயாவார்.\n\nநால்வரும் மருத்துவமனைக்குக் கொண்டுசெல்லப்பட்டபோது சீரான நிலையில் இருந்ததாகத் தெரிவிக்கப்பட்டது.\n\nசம்பவம் நேர்ந்த கிடங்கு 11 தோ பாயோ தொழில்துறைப் பூங்காவில் அமைந்துள்ளது. அப்பகுதி, ஜேடிசி கார்ப்பரே‌ஷன் அமைப்புக்குச் சொந்தமானது.\n\nவிசாரணை மேற்கொள்ளும் அமைப்புடன் தாங்கள் இணைந்து செயல்பட்டு வருவதாக ஜேடிசி, ஸ்ட்ரெய்ட்ஸ் டைம்சிடம் தெரிவித்தது. கட்டட, கட்டுமான ஆணையமும் மனிதவள அமைச்சும் விசாரணை மேற்கொண்டு வருவதாக அவ்விரண்டின் பேச்சாளர்களும் கூறினர்.\n\nகுறிப்புச் சொற்கள்\n\nசிங்கப்பூர்\n\nவிபத்து\n\nசிறார்\n\nநிறுவனம்\n\nதொடர்புடைய செய்திகள்\n\nதோ பாயோ: பழகிய வரலாற்றின் புதிய பக்கங்கள்\n\n24 Mar 2023\n\n-\n\n5:30 AM\n\nஜூரோங் ஈஸ்ட் வீட்டில்  தீ; ஒருவர் மரணம், மூவர் மீட்கப்பட்டனர்\n\n16 Aug 2022\n\n-\n\n12:00 PM", "images": [{"image_url": "https://cassette.sphdigital.com.sg/image/tamilmurasu/ecaca4559eec2ed46d8b3e3fc87ac15fc81d12154c63c560ba59806e14b25231?w=825", "alt_text": "bbd656a4-f15b-42a7-9514-7372ef2f3736", "caption": "சம்பவத்தில் சிறார் இருவர் உட்பட நால்வர் மருத்துவமனைக்குக் கொண்டு செல்லப்பட்டனர். - படம்: சிங்கப்பூர் குடிமைத் தற்காப்புப் படை / ஃபேஸ்புக்"}, {"image_url": "https://cassette.sphdigital.com.sg/image/tamilmurasu/d66bf58ce1de279c43c7cf09576b5207cb335da681f8165eee1f851871a23628?w=235", "alt_text": null, "caption": null}, {"image_url": "https://tamilmurasu.com.sg/web2-assets/tm_default_image-TFStbgXe.webp?w=235", "alt_text": "தீப்பற்றிய வீடு. படம்: சிங்கப்பூர் குடிமைத் தற்காப்புப் படை", "caption": null}]}
{"article_url": "https://tamilmurasu.com.sg/world/alibabas-new-ai-software-will-outperform-deepseek-says-alibaba", "site_title": "புதிய ‘ஏஐ’ மென்பொருளை வெளியிட்ட அலிபாபா; ‘டீப்சீக்’கை விஞ்சும் எனத் தகவல்", "publish_date": "2025-01-30", "content": "புதிய ‘ஏஐ’ மென்பொருளை வெளியிட்ட அலிபாபா; ‘டீப்சீக்’கை விஞ்சும் எனத் தகவல்\n\n30 Jan 2025 - 5:20 pm\n\n1\n\nmins read\n\nவெளிநாட்டு நிறுவனங்களை மட்டுமல்லாது உள்நாட்டு நிறுவனங்களையும் ‘டீப்சீக்’ விழிக்கச் செய்திருக்கிறது. -\n\nபடம்: ராய்ட்டர்ஸ்\n\nAI\n\nSUMMARISE IN ENGLISH\n\nAlibaba's new AI Software, will outperform the Deepseek says Alibaba\n\nAlibaba released an upgraded version of its AI software, \"Kuen 2.5,\" on the first day of Chinese New Year. The software, dubbed \"Deepsea,\" is said to have caused concern among both foreign and domestic AI companies due to its advanced capabilities. The release of Deepsea highlights the growing competition in the AI industry.\n\nGenerated by AI\n\nபெய்ஜிங்:\n\nசீனத் தொழில்நுட்ப நிறுவனமான அலிபாபா தனது குவென் 2.5 (Qwen 2.5) செயற்கை நுண்ணறிவு மென்பொருளின் புதிய பதிப்பை ஜனவரி 29ஆம் தேதி வெளியிட்டது.\n\nஇந்தப் புதிய பதிப்பு அமெரிக்காவை ஆட்டம் காணவைத்த சீன செயற்கை நுண்ணறிவு (ஏஐ) மென்பொருளான டீப்சீக்கை (DeepSeek) விஞ்சும் என அலிபாபா தெரிவித்தது.\n\nபெரும்பாலான சீனர்கள் தங்கள் பணிகளை விடுத்து அவர்களது குடும்பத்தினருடன் செலவிடும் சீனப் புத்தாண்டின் முதல் நாளன்று இந்த மேம்படுத்தப்பட்ட குவென் 2.5 மென்பொருளை அலிபாபா வெளியிட்டிருப்பது மிகவும் விந்தையாகவுள்ளது.\n\nஇதற்கு கடந்த மூன்று வாரங்களாக அமெரிக்கா உட்பட வெளிநாட்டு செயற்கை நுண்ணறிவு நிறுவனங்களை ஆட்டம் காணவைத்தது ‘டீப்சீக்’ மென்பொருளின் வரவே எனக் கூறப்பட்டது.\n\nவெளிநாட்டு நிறுவனங்களை மட்டுமல்லாது உள்நாட்டு நிறுவனங்களையும் ‘டீப்சீக்’ விழிக்கச் செய்திருக்கிறது என்பது குறிப்பிடத்தக்கது.\n\nகுறிப்புச் சொற்கள்\n\nசெயற்கை நுண்ணறிவு\n\nஅமெரிக்கா\n\nமென்பொருள்\n\nதொடர்புடைய செய்திகள்\n\nஅமெரிக்காவை ஆட்டம் காண வைத்திருக்கும் சீனாவின் செயற்கை நுண்ணறிவுத் திறன்\n\n28 Jan 2025\n\n-\n\n4:21 PM", "images": [{"image_url": "https://cassette.sphdigital.com.sg/image/tamilmurasu/7eabc39ca3df0f1dd15b141d2602a9abf12702c78ecb3f732b9ad3541f54ce4c?w=825", "alt_text": "65eb0038-5938-4695-8cd2-2586eaafdb64", "caption": "வெளிநாட்டு நிறுவனங்களை மட்டுமல்லாது உள்நாட்டு நிறுவனங்களையும் ‘டீப்சீக்’ விழிக்கச் செய்திருக்கிறது. - படம்: ராய்ட்டர்ஸ்"}, {"image_url": "https://cassette.sphdigital.com.sg/image/tamilmurasu/fc222fc2db4e6e7c9582184561c8516b2705f508829f84f61d764ea527146704?w=235", "alt_text": "சீன செயற்கை நுண்ணறிவு (ஏஐ) மென்பொருளான டீப்சீக் அறிமுகம்,  அமெரிக்க சில்லு தயாரிப்பு நிறுவனமான என்விடியாவின் மதிப்பீட்டை சில மணி நேரங்களில் 600 பில்லியன் அமெரிக்க டாலர் (812 பில்லியன் சிங்கப்பூர் வெள்ளி) குறைத்தது.", "caption": null}]}
{"article_url": "https://tamilmurasu.com.sg/tamilnadu/government-cow-shed-coming-chennai", "site_title": "சென்னையில் வருகிறது அரசு மாட்டுக் கொட்டகை", "publish_date": "2025-01-30", "content": "சென்னையில் வருகிறது அரசு மாட்டுக் கொட்டகை\n\n30 Jan 2025 - 5:21 pm\n\n1\n\nmins read\n\nசென்னையில் நவீன மாட்டுக் கொட்டகைகள் அமைப்பதற்கு மாநகராட்சி திட்டமிட்டுள்ளது.  -\n\nபடம்: தமிழக ஊடகம்\n\nAI\n\nSUMMARISE IN ENGLISH\n\nGovernment cow shed coming to Chennai\n\nChennai Municipal Corporation plans to construct a modern cow shed to house 100 cows with non-slip floors, electricity, and potable water supply. To ensure traceability and healthcare, livestock will be microchipped and have access to GP services. The shed will be rented out at Rs. 10 per day to cover maintenance costs.\n\nGenerated by AI\n\nசென்னை:\n\nசென்னை மாநகராட்சி பகுதிகளில் மாடுகள் சுற்றித்திரிவதைக் கட்டுப்படுத்தும் வகையில், விரைவில் நவீன மாட்டுக்கொட்டகைகள் அமைக்கப்பட உள்ளதாக தகவல்கள் வெளியாகி உள்ளன.\n\nஇங்கு வழுக்காத தரைத்தளம், மின்சார இணைப்பு, குடிநீர் இணைப்பு, கழிவுநீர் வடிகால், கால்நடைகளுக்கான சிகிச்சை உள்ளிட்ட வசதிகளும் அமைக்கப்பட உள்ளன.\n\nமாடுகளுக்கு நாள் ஒன்றுக்குத் தலா ரூ.10 வீதம் வாடகை வசூலித்து அவற்றைப் பராமரிக்கவும்  திட்டமிடப்பட்டுள்ளது.\n\nமுதற்கட்டமாக, பேசின் பாலம் சாலையில் 100 மாடுகளை தங்க வைக்கும் அளவிற்கு 7,700 சதுர அடி பரப்பளவில் நவீன மாட்டுக் கொட்டகை அமைப்பதற்கு மாநகராட்சி திட்டமிட்டுள்ளதாக தகவல் தெரிவிக்கப்பட்டுள்ளது.\n\nஅரசு கால்நடை மருத்துவமனை, தனியார் மருத்துவமனைகளுக்கு வரும் கால்நடைகள், செல்லப்பிராணிகளுக்கு கணினி நுண்சில்லு பொருத்துவதற்கு சென்னை மாநகராட்சியின் மன்றக் கூட்டத்தில் முடிவு செய்யப்பட்டுள்ளது.\n\nகுறிப்புச் சொற்கள்\n\nகால்நடை\n\nவாடகை\n\nசென்னை\n\nசென்னை மாநகராட்சி\n\nசிகிச்சை\n\nதொடர்புடைய செய்திகள்\n\nசென்னை விமான நிலையத்தில் ரூ.23.5 கோடி மதிப்புள்ள கஞ்சா சிக்கியது\n\n30 Jan 2025\n\n-\n\n5:09 PM", "images": [{"image_url": "https://cassette.sphdigital.com.sg/image/tamilmurasu/9fd98b41257cc8c17a8a626c8d0102e9b20780974b8ee28104749fbe6684273a?w=825", "alt_text": "91fb2eae-2958-4313-a3f0-c6ab75d37b82", "caption": "சென்னையில் நவீன மாட்டுக் கொட்டகைகள் அமைப்பதற்கு மாநகராட்சி திட்டமிட்டுள்ளது.  - படம்: தமிழக ஊடகம்"}, {"image_url": "https://cassette.sphdigital.com.sg/image/tamilmurasu/0dd006d1a94e2d371da018b4132eecb85e788764a5e8e7eb558ef03a45b4e6be?w=235", "alt_text": "உறைய வைக்கப்பட்ட பழங்களுக்குள் கஞ்சா மறைத்து வைக்கப்பட்டிருந்தது கண்டுபிடிக்கப்பட்டது.", "caption": null}]}
{"article_url": "https://tamilmurasu.com.sg/singapore/top-epl-lawyer-blown-away-seeing-illegal-streaming-boxes-sold-openly-sim-lim-square-2017", "site_title": "சட்டவிரோத ஒளிபரப்பு சாதனம் குறித்து இபிஎல் வழக்கறிஞர் வியப்பு", "publish_date": "2025-01-30", "content": "சட்டவிரோத ஒளிபரப்பு சாதனம் குறித்து இபிஎல் வழக்கறிஞர் வியப்பு\n\n30 Jan 2025 - 5:18 pm\n\n2\n\nmins read\n\nஇபிஎல் தலைமை வழக்கறிஞர் கெவின் பிளம்ப். -\n\nபடம்: ஸ்ட்ரெய்ட்ஸ் டைம்ஸ்\n\nAI\n\nSUMMARISE IN ENGLISH\n\nTop EPL lawyer ‘blown away’ seeing illegal streaming boxes sold openly at Sim Lim Square in 2017\n\nEPL's Kevin Plump expressed shock over the sale of illegal viewing devices in Singapore in 2016. Police raided SIM Lim Square in 2022, arresting 17 for selling illegal Public Service Broadcast devices. In 2024, a device seller was sentenced to 10 months' jail under the amended Copyright Act, becoming the first convicted individual. Two shops, Mt Gadgets Plus and Grandnew, were fined $200,000 and $100,000, respectively.\n\nGenerated by AI\n\nசிங்கப்பூரில் இங்கிலிஷ் பிரிமியர் லீக் (இபிஎல்) காற்பந்துப் போட்டிகளைச் சட்டவிரோதமாகக் காண்பதற்கான சாதனங்கள் விற்கப்பட்டதை அறிந்து அதிர்ச்சியில் உறைந்ததாகக் கூறினார் இபிஎல் தலைமை வழக்கறிஞர் கெவின் பிளம்ப்.\n\nசிங்கப்பூரின் அதிகாரபூர்வ இபிஎல் ஒளிபரப்பு நிறுவனமாக கடந்த 2016ஆம் ஆண்டு சிங்டெல் இருந்தபோது சட்டவிரோத ஒளிபரப்புப் பற்றிய தகவல்கள் கசிந்தன.\n\nஅதுகுறித்து கடந்த வாரம் (ஜனவரி 22) ஸ்ட்ரெய்ட்ஸ் டைம்ஸ் செய்தித்தாளிடம் பேசியபோது திரு பிளம்ப் வியப்புத் தெரிவித்தார்.\n\nஇபிஎல் போட்டிகளைச் சட்டவிரோதமாகக் காண்பதற்கான சாதனங்கள் மிகவும் எளிதாக இங்கு கிடைத்தது பற்றிக் குறிப்பிடுகையில், அதிகாரபூர்வக் கடைகளில் விற்பதுபோல எவ்வித சந்தேகத்தையும் கிளப்பாத வகையில் அந்த விற்பனை நடைபெற்றதாகக் கூறினார்.\n\n2017அம் ஆண்டு வரை அப்படிப்பட்ட சட்டவிரோத சாதனங்களைத் தாம் கேள்விப்பட்டதில்லை என திரு பிளம்ப் தெரிவித்தார்.\n\nரோச்சோர் கேனல் ரோட்டில் உள்ள சிம் லிம் ஸ்குவேரில் உள்ள கடைகளில் அந்தச் சட்டவிரோத சாதனங்கள் விற்கப்படுவதை அறிந்த காவல்துறை 2022 அக்டோபரில் அங்கு சோதனை நடத்தியது. அப்போது சட்டவிரோத ஒளிபரப்புச் சாதனங்களை விற்ற குற்றத்திற்காக 17 பேர் பிடிபட்டனர்.\n\n2024 அக்டோபர் மாதம் பதிப்புரிமைச் சட்டத்தின்கீழ், அந்தச் சாதன விற்பனையாளர் ஒருவருக்கு 10 மாத சிறைத் தண்டனை விதிக்கப்பட்டது. திருத்தப்பட்ட சட்டத்தின்கீழ் தண்டிக்கப்பட்ட முதலாமவர் அவர்.\n\nஎம்டி கேட்ஜட் பிளஸ் (MT Gadget+), கிராண்ட்நியூ (Grandnew) என்ற பெயர்களில் இயங்கிய அவரது கடைகளுக்கு  முறையே $200,000 மற்றும் $100,000 அபராதம் விதிக்கப்பட்டது.\n\nகுறிப்புச் சொற்கள்\n\nசட்டவிரோதம்\n\nவிற்பனை\n\nஅபராதம்\n\nதொடர்புடைய செய்திகள்\n\nசட்டவிரோத ஒளிபரப்புக் கருவிகள் விற்பனை: ஆடவர், இரு நிறுவனங்கள் மீது குற்றச்சாட்டு\n\n26 Mar 2024\n\n-\n\n2:58 PM", "images": [{"image_url": "https://cassette.sphdigital.com.sg/image/tamilmurasu/e35c0c4fea0f2e5b4704864ea78ef901c4bf41fca60fdc9f9019e3671caec426?w=825", "alt_text": "78a89bfe-587c-4715-b6fe-18f357c812bd", "caption": "இபிஎல் தலைமை வழக்கறிஞர் கெவின் பிளம்ப். - படம்: ஸ்ட்ரெய்ட்ஸ் டைம்ஸ்"}, {"image_url": "https://cassette.sphdigital.com.sg/image/tamilmurasu/8792328825cae04f7ff0f465d639bf5a287ebcefcaaa768d4642a7940b2fed3a?w=235", "alt_text": "டிஸ்னி, நெட்ஃபிளிக்ஸ், இங்கிலிஷ் பிரிமியர் லீக் உட்பட பல அமைப்புகளின் பதிப்புரிமை மீறப்பட்டதாகத் தெரிவிக்கப்பட்டது.", "caption": null}]}
{"article_url": "https://tamilmurasu.com.sg/india/maha-kumbh-accident-echo-vvip-passes-cancelled-and-vehicles-banned", "site_title": "மகா கும்பமேளா விபத்து எதிரொலி:  விவிஐபி அனுமதி அட்டை ரத்து; வாகனங்கள் செல்ல தடை", "publish_date": "2025-01-30", "content": "மகா கும்பமேளா விபத்து எதிரொலி:  விவிஐபி அனுமதி அட்டை ரத்து; வாகனங்கள் செல்ல தடை\n\n30 Jan 2025 - 5:18 pm\n\n3\n\nmins read\n\nகும்பமேளா கூட்ட நெரிசலில் சிக்கி உயிரிழந்தவர்களின் உடலைப் பெறுவதற்காக துயரம் தாங்காமல் காத்திருக்கும் உற்றாரைப் பறிகொடுத்த உறவினர்கள். படம்: ஏஎஃப்பி -\n\nஏஎஃப்பி\n\n1\n\nof\n\n2\n\nகூட்ட நெரிசலில் சிக்கி 30 பேர் உயிரிழந்ததைத் தொடர்ந்து கூட்டத்தைக் கட்டுப்படுத்த 5 பெரிய மாற்றங்களை முதல்வர் யோகி ஆதித்யநாத் அறிவித்துள்ளார்.   -\n\nபடம்: இந்திய ஊடகம்\n\n1\n\nof\n\n2\n\nகும்பமேளா கூட்ட நெரிசலில் சிக்கி உயிரிழந்தவர்களின் உடலைப் பெறுவதற்காக துயரம் தாங்காமல் காத்திருக்கும் உற்றாரைப் பறிகொடுத்த உறவினர்கள். படம்: ஏஎஃப்பி -\n\nஏஎஃப்பி\n\n1\n\nof\n\n2\n\nகூட்ட நெரிசலில் சிக்கி 30 பேர் உயிரிழந்ததைத் தொடர்ந்து கூட்டத்தைக் கட்டுப்படுத்த 5 பெரிய மாற்றங்களை முதல்வர் யோகி ஆதித்யநாத் அறிவித்துள்ளார்.   -\n\nபடம்: இந்திய ஊடகம்\n\n1\n\nof\n\n2\n\nகும்பமேளா கூட்ட நெரிசலில் சிக்கி உயிரிழந்தவர்களின் உடலைப் பெறுவதற்காக துயரம் தாங்காமல் காத்திருக்கும் உற்றாரைப் பறிகொடுத்த உறவினர்கள். படம்: ஏஎஃப்பி -\n\nஏஎஃப்பி\n\n1\n\nof\n\n2\n\nAI\n\nSUMMARISE IN ENGLISH\n\nMaha Kumbh Accident Echo: Vvip Passes cancelled and vehicles banned\n\nTo prevent further tragedies at the Kumbh Mela, the Uttar Pradesh government has implemented strict measures. Special VVIP permits have been canceled, one-way traffic implemented, and vehicles banned from entering the Mela area. Only vehicles entering at state borders are allowed. Restrictions on four-wheelers in Prayagraj will be in effect until February 4th. Merchants on roadsides are being removed to ensure smooth crowd movement. A Judicial System Commission has been appointed to investigate the causes of congestion.\n\nGenerated by AI\n\nபிரயாக்ராஜ்:\n\nஉத்தரப்பிரதேச மாநிலத்தின் பிரயாக்ராஜ் நகரில் நடைபெற்று வரும்  மகா கும்பமேளா விழா கூட்ட நெரிசலில் சிக்கி 30 பேர் உயிரிழந்தனர், 60 பேர் காயம் அடைந்தனர்.\n\nஇந்தச் சம்பவத்தின் எதிரொலியாக, மேலும் அசம்பாவிதங்கள் நிகழாமல் தடுக்கும் வகையில் மாநில அரசு கடுமையான ஐந்து நடவடிக்கைகளை அறிமுகப்படுத்தியுள்ளது.\n\nஅதன்படி, பிரயாக்ராஜ் நகருக்கு வருபவர்களுக்கு வியாழக்கிழமை (ஜனவரி 30) முதல் விவிஐபி எனப்படும் அதிமுக்கிய பிரபலங்களுக்கான சிறப்பு அனுமதி வழங்குவதை ரத்து செய்யும்படி  மாநில முதல்வர் யோகி ஆதித்யநாத் உத்தரவிட்டுள்ளார்.\n\nஅத்துடன், சில வழிகாட்டு நெறிமுறைகளைக் கடைப்பிடிக்கும்படியும் அவர்  அதிகாரிகளுக்கு அறிவுறுத்தியுள்ளதாக என்டிடிவி ஊடகத் தகவல் தெரிவிக்கிறது.\n\nஐந்து முக்கிய மாற்றங்கள்\n\n[ο] வாகனங்கள் முற்றிலும் இல்லாத பகுதி: மகா கும்பமேளா பகுதிக்குள் அனைத்து வகையான வாகனங்கள் நுழைவதற்கும்  தடை விதிக்கப்பட்டுள்ளது. இதன் மூலம் கூட்டத்தை நிர்வகிக்க முடியும்.\n\n[ο] விவிஐபி அனுமதி அட்டை ரத்து: விவிஐபிக்களுக்கான சிறப்பு அனுமதி அட்டையை ரத்து செய்வதன் மூலம் வாகன நுழைவை அனுமதிக்காமல் தவிர்க்கமுடியும்.\n\n[ο] ஒருவழிப்பாதை அமல்: பக்தர்களின் நடமாட்டத்தைச் சீரமைக்க ஒருவழிப் போக்குவரத்து முறை அமல்படுத்தப்பட்டுள்ளது.\n\n[ο] மாவட்ட எல்லையில் நிறுத்தம்: கூட்ட நெரிசலைக் குறைக்க அண்டை மாவட்டங்களில் இருந்து  பிரயாக்ராஜ் நகருக்கு வரும் வாகனங்கள் மாவட்ட எல்லையில் நிறுத்தப்படுகின்றன.\n\n[ο] பிப்ரவரி 4 வரை கடுமையான கட்டுப்பாடுகள்: பிப்ரவரி 4ஆம் தேதிவரை பிரயாக்ராஜ் நகருக்குள் நான்கு சக்கர வாகனங்கள் உரிய அனுமதியின்றி நுழைவது முற்றிலும் தடை செய்யப்பட்டுள்ளது.\n\nகூட்ட மேலாண்மை முயற்சிகளை மேலும் வலுப்படுத்தும் வகையில், ஐஏஎஸ் அதிகாரிகள் ஆஷிஷ் கோயல் மற்றும் பானு கோஸ்வாமி ஆகியோர் உடனடியாக பிரயாக்ராஜ் நகரை அடையுமாறு கேட்டுக் கொள்ளப்பட்டுள்ளனர்.\n\nபிரயாக்ராஜில் இருந்து வெளியேறும் வாகனங்கள் நெரிசலில் சிக்கிக்கொள்ளாமல் தங்குதடையின்றி வெளியேறவும் போதிய ஏற்பாடுகளைச் செய்யும்படி  மாநில அரசு வலியுறுத்தியுள்ளது. சாலையோர வியாபாரிகளை காலி இடங்களுக்கு அப்புறப்படுத்தவும்  அறிவுறுத்தப்பட்டுள்ளது.\n\nபிப்ரவரி 3ஆம் தேதி வசந்த பஞ்சமி நாளில் ‘அம்ரித் ஸ்னான்’ நிகழ்வு நடைபெற உள்ளது. அதற்கான ஏற்பாடுகளை காவல்துறை டிஜிபியும், தலைமைச் செயலரும் ஆய்வு செய்வதற்கு யோகி ஆதித்யநாத் அறிவுறுத்தியுள்ளார்.\n\nமுன்னதாக, “நிர்வாகச் சீர்கேடும், பக்தர்களின் நலனில் கவனம் செலுத்தாமல் விஐபிக்கள் மீது மட்டும் கவனம் செலுத்தியதே இந்தத் துயரச் சம்பவத்துக்குக் காரணம். இதுபோன்ற ஒரு துயரச் சம்பவம் மீண்டும் நிகழாமல் தடுக்க அரசாங்கம் பாதுகாப்பை பலப்படுத்த வேண்டும்.\n\n“விஐபி கலாசாரம் கட்டுப்படுத்தப்பட வேண்டும். பக்தர்களின் தேவைகளைப் பூர்த்தி செய்ய அரசாங்கம் சிறந்த ஏற்பாடுகளைச் செய்துதர வேண்டும்,” என்று மக்களவை எதிர்க்கட்சித் தலைவர் ராகுல் காந்தி குற்றஞ்சாட்டியிருந்தார்.\n\nமேலும் பல எதிர்க்கட்சித் தலைவர்களும் இதே கருத்தினை தெரிவித்திருந்த நிலையில், யோகி ஆதித்யநாத் கும்பமேளா புதிய வழிகாட்டுதல் நெறிமுறைகளை வெளியிட்டுள்ளார்.\n\nகூட்ட மேலாண்மை நடவடிக்கைகள்\n\nஅனைத்து பக்தர்களும் நகரத்திலிருந்து பாதுகாப்பாகவும் சுமுகமாகவும் புறப்படுவதை உறுதிசெய்யுமாறும் பிரயாக்ராஜ் மாவட்ட மாஜிஸ்திரேட்டுக்கு உத்தரவிடப்பட்டுள்ளது.\n\nபுனித நீராடலை முடித்துவிட்டு சொந்த ஊர்களுக்குத் திரும்பும் வகையில் பிரயாக்ராஜ் முழுவதும் உள்ள ரயில் நிலையங்களில் ஏராளமான பக்தர்கள் தயாராகி வருவதால், ரயில்வே அதிகாரிகளுடன் நெருக்கமாகப் பணியாற்றுமாறு திரு ஆதித்யநாத் அதிகாரிகளுக்கு அறிவுறுத்தினார்.\n\nகூட்ட நெரிசலுக்கு ஏற்ப கூடுதல் பேருந்துகளை இயக்குவதற்கு போக்குவரத்து கழகத்துக்கு உத்தரவிடப்பட்டுள்ளது.\n\nகூட்ட நெரிசலைக் கட்டுப்படுத்த எல்லைப் புள்ளிகளில் ‘ஹோல்டிங்’ பகுதிகள் அமைக்கப்பட்டுள்ளன. இந்தப் பகுதிகளில் உணவு, குடிநீர், தடையில்லா மின்சாரம் ஆகியவற்றுக்கு போதுமான ஏற்பாடுகள் செய்யப்படும் என்று மாநில அரசு உறுதியளித்துள்ளது.\n\nநீதி ஆணையம் அமைப்பு\n\nகூட்ட நெரிசலுக்கான காரணங்களை விசாரிக்க மூவர் கொண்ட நீதித்துறை ஆணையம் நியமிக்கப்பட்டுள்ளது. இந்தக் குழுவில் நீதிபதி ஹர்ஷ் குமார், முன்னாள் இயக்குநர் ஜெனரல் விகே குப்தா, ஓய்வுபெற்ற ஐஏஎஸ் அதிகாரி விகே சிங் ஆகியோர் இடம்பெற்றுள்ளனர்.\n\nகுறிப்புச் சொற்கள்\n\nமுதல்வர்\n\nகும்பமேளா\n\nமாநில அரசு\n\nசிறப்பு\n\nதொடர்புடைய செய்திகள்\n\nரூ.87 கோடி மோசடி: தாய்லாந்திலிருந்து நாடுகடத்தப்பட்ட தமிழக ஆடவர்\n\n30 Jan 2025\n\n-\n\n2:59 PM", "images": [{"image_url": "https://cassette.sphdigital.com.sg/image/tamilmurasu/1820e4c561e2bed701e5957e23261b699df0566a98b4575bef37033f805958cf?w=825", "alt_text": "5d711c8f-3e6a-43bc-9d7a-f16c80a31f26", "caption": "கும்பமேளா கூட்ட நெரிசலில் சிக்கி உயிரிழந்தவர்களின் உடலைப் பெறுவதற்காக துயரம் தாங்காமல் காத்திருக்கும் உற்றாரைப் பறிகொடுத்த உறவினர்கள். படம்: ஏஎஃப்பி - ஏஎஃப்பி 1 of 2"}, {"image_url": "https://cassette.sphdigital.com.sg/image/tamilmurasu/8ac8f5445ad0e8b0d1c712467e819a6336c1d1ef83978f7dd1bef2901886ed5c?w=825", "alt_text": "0c1e22cd-f98a-4438-a488-c31a9063c8a5", "caption": "கூட்ட நெரிசலில் சிக்கி 30 பேர் உயிரிழந்ததைத் தொடர்ந்து கூட்டத்தைக் கட்டுப்படுத்த 5 பெரிய மாற்றங்களை முதல்வர் யோகி ஆதித்யநாத் அறிவித்துள்ளார்.   - படம்: இந்திய ஊடகம் 1 of 2"}, {"image_url": "https://cassette.sphdigital.com.sg/image/tamilmurasu/d1eb922fc8384da2746ee804c90a9f76a753814e2a5353cc5a0fe6746b4c1518?w=235", "alt_text": "பேங்காக்கிலிருந்து கோல்கத்தாவில் தரையிறங்கியதும்  தமிழகக் காவல்துறையினரால் கைதுசெய்யப்பட்ட ஜனார்த்தனன் சுந்தரம்.", "caption": null}]}
{"article_url": "https://tamilmurasu.com.sg/tamilnadu/protest-against-amit-shah-selvaperunthahai", "site_title": "அமித்ஷாவைக் கண்டித்து ஆர்ப்பாட்டம்: செல்வப்பெருந்தகை", "publish_date": "2025-01-30", "content": "அமித்ஷாவைக் கண்டித்து ஆர்ப்பாட்டம்: செல்வப்பெருந்தகை\n\n30 Jan 2025 - 5:17 pm\n\n2\n\nmins read\n\nகாந்தியடிகளின் 78வது நினைவு நாளில் எழும்பூர் அருங்காட்சியகத்தில் காந்தி சிலைக்கு மலர் தூவி மரியாதை செலுத்தியபின் செய்தியாளர்களைச் சந்தித்துப் பேசினார். -\n\nபடம்: ஊடகம்\n\nAI\n\nSUMMARISE IN ENGLISH\n\nProtest against Amit Shah: Selvaperunthahai\n\nTamil Nadu Congress President Selvapperunthakai announced a protest against Amit Shah's visit to the state. He condemned Shah for allegedly praising the BJP and RSS. The protest will include black flag demonstrations. Selvapperunthakai also emphasized the importance of police protecting women from crimes like harassment and abuse.\n\nGenerated by AI\n\nசென்னை:\n\nதமிழகத்திற்குச் செல்லவிருக்கும் அமித்ஷாவைக் கண்டித்து ஆர்ப்பாட்டம் நடத்தப்போவதாக தமிழ்நாடு காங்கிரஸ் கமிட்டி தலைவர் செல்வப்பெருந்தகை தெரிவித்துள்ளார்.\n\nகாந்தியின் புகழை அண்மைக்காலமாக பாஜக, ஆர்எஸ்எஸ் அமைப்பினர் மறைப்பதாக குற்றஞ்சாட்டிய அவர்ம் அமித்ஷாவைக் கண்டித்து கறுப்புக்கொடி ஏந்தி காங்கிரஸ் கட்சியினர் ஆர்ப்பாட்டத்தில் ஈடுபடுவர் என்றும் தெரிவித்தார்.\n\nகாந்தியடிகளின் 78வது நினைவு நாள் இன்று நாடு முழுவதும் அனுசரிக்கப்பட்டுள்ளது. அந்த வகையில் மகாத்மா காந்தியின் நினைவு தினத்தையொட்டி சென்னை எழும்பூர் அருங்காட்சியகத்தில் உள்ள காந்தி சிலைக்கு தமிழ்நாடு காங்கிரஸ் கட்சித் தலைவர் செல்வப்பெருந்தகை மலர் தூவி மரியாதை செலுத்தினார். பின்பு தீண்டாமை ஒழிப்பு உறுதிமொழி எடுத்துக்கொள்ளப்பட்டது.\n\nதமிழ்நாடு காங்கிரஸ் கட்சியின் முன்னாள் தலைவரும், முன்னாள் ஒன்றிய அமைச்சருமான திரு.கே.வீ.தங்கபாலு அவர்கள், தமிழ் நாடு காங்கிரஸ் கமிட்டி அமைப்புச் செயலாளர் திரு.ராம்மோகன், முன்னாள் பொருளாளரும்,  துணைத்தலைவர்கள் திரு.நாசே ஜெ.ராமசந்திரன், திரு.சொர்ணா சேதுராமன், திருமதி இமயா கக்கன் உள்ளிட்ட காங்கிரஸ் கட்சியின் நிர்வாகிகள் கலந்துகொண்டனர்.\n\nஅதனை தொடர்ந்து காங்கிரஸ் கட்சித் தலைவர் செல்வப்பெருந்தகை செய்தியாளர்களைச் சந்தித்து பேசினார்.\n\nஅப்போது, “மத்திய அமைச்சர் அமித்ஷா தமிழ்நாட்டிற்கு வந்து எங்கெல்லாம் செல்கிறாரோ அங்கெல்லாம் காங்கிரஸ்காரர்கள் அவருக்கு கறுப்புக் கொடி காட்டி ஆர்ப்பாட்டத்தில் ஈடுபடுவர்,” என்று தெரிவித்துள்ளார்.\n\nமேலும், பெண்களுக்கு எதிரான பாலியல் வன்கொடுமை, முறைகேடுகள் போன்ற குற்றங்களுக்கு காவல்துறை கடுமையான நடவடிக்கை எடுக்க வேண்டும் என்று வலியுறுத்தினார்.\n\nஇரவு நேரங்களில் பெண்கள் நகைகளை அணிந்துகொண்டு பாதுகாப்பான முறையில் தனது வீடுகளுக்குச் செல்வதே சுதந்திரம், பெண்களைக்காப்பாற்றுவது குறித்து கடமையும் பொறுப்பும் காவல்துறைக்கு உள்ளது என்று செல்வப்பெருந்தகை கூறியுள்ளார்.\n\nகுறிப்புச் சொற்கள்\n\nசெல்வப்பெருந்தகை\n\nஅமித்ஷா\n\nதமிழக அரசியல்\n\nதொடர்புடைய செய்திகள்\n\nசெல்வப்பெருந்தகை: கல்வி நிலையங்களை காவிமயமாக்குவதை அனுமதிக்க முடியாது\n\n20 Jan 2025\n\n-\n\n7:41 PM", "images": [{"image_url": "https://cassette.sphdigital.com.sg/image/tamilmurasu/d1205de45cd623ec25273ad48be6d425e5f6a0db625785f54ec5acd3544f1ebf?w=825", "alt_text": "c92f20a2-8996-4837-9475-f1d77ff40545", "caption": "காந்தியடிகளின் 78வது நினைவு நாளில் எழும்பூர் அருங்காட்சியகத்தில் காந்தி சிலைக்கு மலர் தூவி மரியாதை செலுத்தியபின் செய்தியாளர்களைச் சந்தித்துப் பேசினார். - படம்: ஊடகம்"}, {"image_url": "https://cassette.sphdigital.com.sg/image/tamilmurasu/5de638b0c969a51af06d6dd6460c295c9e3181a1429fc3139abf31970189a744?w=235", "alt_text": "தமிழக காங்கிரஸ் தலைவர் செல்வப் பெருந்தகை.", "caption": null}]}
{"article_url": "https://tamilmurasu.com.sg/tamilnadu/16-thousand-tonnes-building-waste-disposal-3-weeks-chennai", "site_title": "சென்னையில் 16 ஆயிரம் டன் கட்டடக் கழிவுகள் அகற்றம்", "publish_date": "2025-01-30", "content": "சென்னையில் 16 ஆயிரம் டன் கட்டடக் கழிவுகள் அகற்றம்\n\n30 Jan 2025 - 5:14 pm\n\n2\n\nmins read\n\nசென்னையில் சட்டவிரோதமாக பொது இடங்களில்  குப்பை மற்றும் கட்டுமானக் கழிவுகளைக் கொட்டுவோருக்கு எதிராக சென்னை மாநகராட்சி கடும் நடவடிக்கைகளை எடுத்து வருகிறது. -\n\nகோப்புப்படம்: ஊடகம்\n\nAI\n\nSUMMARISE IN ENGLISH\n\n16 thousand tonnes of building waste disposal in 3 weeks in Chennai\n\nTo enhance cleanliness, the Chennai Municipal Corporation launched an intensive cleaning program, disposing of illegal advertisements and building waste. In three weeks, 16,370 tonnes of waste were removed and transported to designated dumpsites. The Corporation identified 15 approved dumping sites in Chennai zones to address illegal dumping. Mayor R. Priya initiated the program on January 7, aiming to keep the city clean and hygienic.\n\nGenerated by AI\n\nசென்னை:\n\nசென்னை மாநகரைச் சேர்ந்த பகுதிகளில் மட்டும் கடந்த மூன்று வாரங்களில் 16,370 டன் கட்டடக் கழிவுகள் அகற்றப்பட்டதாக சென்னை மாநகராட்சி தெரிவித்துள்ளது.\n\nஇது குறித்து மாநகராட்சி செய்திக் குறிப்பு ஒன்றை வெளியிட்டுள்ளது. அதில், சென்னை மாநகராட்சிக்குட்பட்ட பகுதிகளைத் தூய்மையாகவும் சுகாதாரமாகவும் வைத்துக் கொள்ளும் வகையில் தூய்மைப் பணிகள் மேற்கொள்ளப்பட்டு வருகின்றன.\n\nஅதையடுத்து, சென்னையில் அனுமதியின்றி வைக்கப்பட்ட விளம்பரப் பதாகைகள், சுவரொட்டிகள் மற்றும் குப்பைகள், கட்டடக் கழிவுகள் போன்றவற்றை மாநகராட்சி ஊழியர்கள் அப்புறப்படுத்தியுள்ளனர்.\n\nமாநகரப் பகுதியைச் சேர்ந்த 15 மண்டலங்களிலும் சாலைகள், தெருக்களில் உள்ள கட்டட மற்றும் இடிபாட்டுக் கழிவுகளை அகற்ற, மேயர் ஆர்.பிரியா கடந்த ஜனவரி 7ஆம் தேதி தீவிர தூய்மைப் பணித் திட்டத்தைத் தொடங்கி வைத்தார்.\n\nஇதன் மூலம் கடந்த ஜனவரி 28ஆம் தேதி வரையிலான 3 வாரங்களில் 16,370 டன் கட்டட மற்றும் இடிபாட்டுக் கழிவுகள் அகற்றப்பட்டு சுத்தம் செய்யப்பட்டுள்ளது. இந்தக் கழிவுகள் பெருங்குடி மற்றும் கொடுங்கையூர் குப்பை கொட்டும் வளாகங்களுக்கு கொண்டு செல்லப்பட்டன என்று அந்தச் செய்திக் குறிப்பில் கூறப்பட்டுள்ளது.\n\nசென்னை மாநகராட்சி எல்லைக்குட்பட்ட பகுதிகளில், கட்டட கட்டுமானம் மற்றும் இடிபாட்டு கழிவுகளும் குப்பைகளும் சட்டவிரோதமாக பொது இடங்களில் கொட்டப்பட்டு வருகின்றன. இதைக் கட்டுப்படுத்த சென்னை மாநகராட்சி பல்வேறு நடவடிக்கைகளை எடுத்து வருகிறது.\n\nஅவ்வகையில், சென்னையில் கட்டடக் கழிவுகளை கொட்டுவதற்கு மாநகராட்சியின் 15 மண்டலங்களிலும் அங்கீகரிக்கப்பட்ட 15 இடங்களை மாநகராட்சி கடந்த ஆண்டு செப்டம்பர் மாதம் அறிவித்தது. இருந்தும் கட்டடக் கழிவுகளை கட்டுமான நிறுவனங்கள் பொது இடங்களில் கொட்டி வருவது அதிகரித்து வருகிறது.\n\nகுறிப்புச் சொற்கள்\n\nசென்னை மாநகராட்சி\n\nதூய்மை நகரம்\n\nதுப்புரவு\n\nதொடர்புடைய செய்திகள்\n\nசென்னையில் சுற்றித்திரியும் மாடுகளுக்கு அடைக்கலம்\n\n22 Jan 2025\n\n-\n\n7:50 PM", "images": [{"image_url": "https://cassette.sphdigital.com.sg/image/tamilmurasu/8cbf7b97b840250e332494b5c5584773ed5c75ff75b42ee41195ef442972bf30?w=825", "alt_text": "6b97690c-7dfe-48b4-b326-37e45f8a5f9f", "caption": "சென்னையில் சட்டவிரோதமாக பொது இடங்களில்  குப்பை மற்றும் கட்டுமானக் கழிவுகளைக் கொட்டுவோருக்கு எதிராக சென்னை மாநகராட்சி கடும் நடவடிக்கைகளை எடுத்து வருகிறது. - கோப்புப்படம்: ஊடகம்"}, {"image_url": "https://cassette.sphdigital.com.sg/image/tamilmurasu/1f02af6cbcbd3619053b22cff3989589037cb0ee67268ce3ae72b7c03cc5904d?w=235", "alt_text": "சென்னைச் சாலைகளில் சுற்றித்திரியும் மாடுகளால் நடக்கும் விபத்துகளைத் தடுத்த சென்னை மாநகராட்சி சென்னையில் பல மாட்டுக் கொட்டகைகளை கட்டுவதற்கு நடவடிக்கை எடுத்துள்ளது.", "caption": null}]}
{"article_url": "https://tamilmurasu.com.sg/singapore/singaporean-vegetative-state-after-botched-procedure-s-korea-returns-time-cny", "site_title": "தென்கொரியாவில் தவறான சிகிச்சை: நாடு திரும்பிய சிங்கப்பூர் பெண்", "publish_date": "2025-01-30", "content": "தென்கொரியாவில் தவறான சிகிச்சை: நாடு திரும்பிய சிங்கப்பூர் பெண்\n\n30 Jan 2025 - 5:15 pm\n\n2\n\nmins read\n\nபடுத்த படுக்கையாக இருக்கும் தமது மனைவி திருவாட்டி தோங் மிங் யானிடம் பேசும் திரு திரு ஜாங் ஜோங்-சியோக். -\n\nபடம்: ஸ்ட்ரெய்ட்ஸ் டைம்ஸ்\n\nAI\n\nSUMMARISE IN ENGLISH\n\nSingaporean in vegetative state after botched procedure in S. Korea returns in time for CNY\n\nMadam Thong Ming Yan, a Singaporean woman who suffered brain damage during a medical procedure in South Korea, is returning home after several months. Her husband has sued the South Korean hospital for compensation. Madam Thong's return to Singapore has been delayed due to her medical condition, but she is now back with her family and friends. Her husband expressed hope that she will recover and \"move on.\"\n\nGenerated by AI\n\nசோல்:\n\nதென்கொரியாவில் தவறான சிகிச்சையால் உடல் உணர்வுகள் செயலிழந்துபோன சிங்கப்பூர் பெண் மருத்துவக் குழுவுடன் சிங்கப்பூர் திரும்பி உள்ளார்.\n\nதிருவாட்டி தோங் மிங் யான், 35, எனப்படும் அந்தப் பெண், 2024 ஏப்ரலில் நடைபெற்ற அந்தச் சம்பவத்திற்குப் பிறகு, பல  மாதக் காத்திருப்புக்குப் பின்னர் தமது தென்கொரிய கணவர் திரு ஜாங் ஜோங்-சியோக்குடன் ஜனவரி 27ஆம் தேதி நாடு திரும்பி உள்ளார்.\n\nதென்கொரியாவின் இன்ச்சியான் நகரில் உள்ள மருத்துவமனை ஒன்றில் உடல் பரிசோதனைக்குச் சென்ற முன்னாள் ஆசிரியரான அந்தப் பெண்ணுக்கு உணவுக்குழாய் பரிசோதனை செய்யப்பட்டது.\n\nமயக்கநிலையில் அது செய்யப்பட வேண்டும். அதன்படி, மயக்க மருந்து கொடுக்கப்பட்டதும் அவருக்கு மாரடைப்பு ஏற்பட்டது. கிட்டத்தட்ட 20 நிமிடங்கள் கழித்து அவரது சுவாசம் மீட்கப்பட்டது.\n\nஆயினும், சரிசெய்ய இயலாத அளவுக்கு அவரது மூளை சேதமடைந்து உடல் மரத்துப்போன நிலைமைக்கு திருவாட்டி தோங் சென்றார்.\n\nகட்டடப் பொறியாளரான அவரது கணவர் திரு ஜாங், 37, இழப்பீடு கேட்டு மருத்துவமனைக்கு எதிராக வழக்குத் தொடுத்தார்.\n\nஅதுபோன்ற மருத்துவ வழக்கின்போது, பாதிக்கப்பட்டவரின் உடல்நிலையை மதிப்பிட வேண்டும். அப்போது அவர் தென்கொரியாவில் இருக்க வேண்டும்.\n\nஅதனால், அந்தப் பெண் உடனடியாக சிங்கப்பூர் திரும்ப இயலாத நிலை ஏற்பட்டது.\n\nதற்போது சிங்கப்பூருக்குத் திரும்பி தமது குடும்பத்தினரையும் நண்பர்களையும் திருவாட்டி தோங் சந்திக்கும் நிலை ஏற்பட்டது குறித்து திரு ஜாங் மகிழ்ச்சி தெரிவித்துள்ளார்.\n\n“என் மனைவி சிங்கப்பூர் வந்துவிட்டார். அவர் மீண்டும் எழுந்து நடமாட வேண்டும் என்பதே எனது மிகப்பெரிய ஆசை,” என்றார் அவர்.\n\nகுறிப்புச் சொற்கள்\n\nசிகிச்சை\n\nதென்கொரியா\n\nஇழப்பீடு\n\nதொடர்புடைய செய்திகள்\n\nகடும் மன அழுத்தத்துக்காகப் பயன்படுத்தப்படும் கட்டுப்படுத்தப்பட்ட ‘கெட்டமின்’\n\n20 Jan 2025\n\n-\n\n2:18 PM", "images": [{"image_url": "https://cassette.sphdigital.com.sg/image/tamilmurasu/daa8c4f43f0c9a33f1bf5f7b91f23e6fbf15cecdced9177e4884d74138df4897?w=825", "alt_text": "50748559-5cde-4683-ae7d-43e2131e651b", "caption": "படுத்த படுக்கையாக இருக்கும் தமது மனைவி திருவாட்டி தோங் மிங் யானிடம் பேசும் திரு திரு ஜாங் ஜோங்-சியோக். - படம்: ஸ்ட்ரெய்ட்ஸ் டைம்ஸ்"}, {"image_url": "https://cassette.sphdigital.com.sg/image/tamilmurasu/ebe2dde337e972edbbd0d6c325f7db884a52bba9feea5fa54898749df478336f?w=235", "alt_text": "கடும் மன அழுத்தத்தால் பாதிக்கப்பட்டோருக்குச் சிகிச்சை அளிக்கும் நோக்கில் ‘கெட்டமின்’ உள்ளடங்கிய நாசி தெளிப்பானின் விற்பனைக்கு சுகாதார அறிவியல் ஆணையம் 2020ஆம் ஆண்டு அக்டோபர் மாதம் முதன்முதலாக அனுமதி வழங்கியது.", "caption": null}]}
{"article_url": "https://tamilmurasu.com.sg/cinema/third-film-karthi-rajisha-explains-reason", "site_title": "கார்த்தியுடன் மூன்றாவது படம்: காரணம் சொல்லும் ரஜிஷா", "publish_date": "2025-01-30", "content": "கார்த்தியுடன் மூன்றாவது படம்: காரணம் சொல்லும் ரஜிஷா\n\n30 Jan 2025 - 5:14 pm\n\n1\n\nmins read\n\nரஜிஷா விஜயன். -\n\nபடம்: ஊடகம்\n\nAI\n\nSUMMARISE IN ENGLISH\n\nThird film with Karthi: Rajisha explains the reason\n\nActress Rajisha Vijayan will co-star with Karthi in the sequel to \"Kaidhi,\" helmed by Lokesh Kanagaraj. This will be their third collaboration after \"Karnan\" and \"Sardar 1.\" Rajisha expressed her preference for films with strong storylines as the driving force behind her role selection.\n\nGenerated by AI\n\nமலையாளத்தில் முன்னணி நடிகையாக உள்ள ரஜிஷா விஜயன் தமிழில் ஏற்கெனவே ‘கர்ணன்’, ‘சர்தார்-1’, ‘ஜெய்பீம்’ உள்ளிட்ட படங்களில் நடித்துள்ளார்.\n\nஇந்நிலையில், மூன்றாவது முறையாக அவரும் நடிகர் கார்த்தியும் இணைந்து நடிக்க உள்ளனர்.\n\nலோகேஷ் கனகராஜ் இயக்கத்தில் கார்த்தி நடித்த ‘கைதி’ படத்தின் இரண்டாம் பாகம் தற்போது தயாராகி வருகிறது.\n\nஇதில் அவரது ஜோடியாக ரஜிஷா ஒப்பந்தமாகி உள்ளார். ஏற்கெனவே ‘சர்தார் 1’ படத்தில் இருவரும் இணைந்து நடித்துள்ள நிலையில், அதன் இரண்டாம் பாகத்திலும் தற்போது நடித்து வருகின்றனர்.\n\n“தொடர்ந்து ஒரே நாயகனுடன் இணைந்து நடிக்க என்ன காரணம் என்று கேட்கிறார்கள். நல்ல கதையம்சம் உள்ள படங்களில் மட்டுமே நடிக்க விரும்புகிறேன் அதுதான் காரணம்,” என்கிறார் ரஜிஷா.\n\nகுறிப்புச் சொற்கள்\n\nகார்த்தி\n\nநடிகை\n\nதிரைப்படம்\n\nதொடர்புடைய செய்திகள்\n\n‘சர்தார் 2’ படப்பிடிப்பில் கார்த்திக்குடன் இணைந்த நடிகைகள்\n\n09 Oct 2024\n\n-\n\n4:15 PM\n\nவங்கிக் கொள்ளை: வரலட்சுமியைப் பின்பற்றும் ரஜிஷா விஜயன்\n\n29 Jun 2023\n\n-\n\n12:05 PM", "images": [{"image_url": "https://cassette.sphdigital.com.sg/image/tamilmurasu/f0b26cbe4e1de7d6d978238feeb3f85c59a302606f74654b4ee512cb0ecf7987?w=825", "alt_text": "88b548ff-3c5a-4c6d-afb6-0a13144923f1", "caption": "ரஜிஷா விஜயன். - படம்: ஊடகம்"}, {"image_url": "https://cassette.sphdigital.com.sg/image/tamilmurasu/c53fd5b6b003d82b0d64aa3844b088762d6548163cbda26a60521bfdc6328136?w=235", "alt_text": "சர்தார் 2 படத்தில் மாளவிகா மோகனன், ஆஷிகா ரங்கநாத், ரஜிஷா விஜயன் ஆகியோர் நடிக்க இருக்கின்றனர்.", "caption": null}, {"image_url": "https://cassette.sphdigital.com.sg/image/tamilmurasu/5eacff375cd3d0cba372eb7498a09f29b382bbdc1ee3597eae8829ee21697f19?w=235", "alt_text": "ரஜிஷா விஜயன்.", "caption": null}]}
{"article_url": "https://tamilmurasu.com.sg/cinema/raja-bheema-movietwo-years-ago-hindi-now-tamil", "site_title": "ஈராண்டுகளுக்கு முன்பு இந்தியில், இப்போது தமிழில்", "publish_date": "2025-01-30", "content": "ஈராண்டுகளுக்கு முன்பு இந்தியில், இப்போது தமிழில்\n\n30 Jan 2025 - 5:15 pm\n\n1\n\nmins read\n\nநடிகர் ஆரவ். -\n\nபடம்: ஊடகம்\n\nAI\n\nSUMMARISE IN ENGLISH\n\n'Raja Bheema' movieTwo years ago in Hindi, now in Tamil\n\n\"Peravaram,\" starring Arav, Yashika Anand, and Ashima Narwal, releases in Tamil cinemas on February 5. Originally shot in Hindi and released on YouTube two years ago, the film has now been dubbed and adapted for a Tamil audience. The trailer was released in 2019, and the film's delay has finally come to an end.\n\nGenerated by AI\n\n‘பிக்பாஸ்’ புகழ் ஆரவ், ‘விடாமுயற்சி’ படத்தில் முக்கியமான கதாபாத்திரத்தில் நடித்துள்ளார்.\n\nஇப்படம் பிப்ரவரி 5ஆம் தேதி வெளியீடு காண உள்ள நிலையில், சூட்டோடு சூடாக அவர் ஏற்கெனவே நடித்து முடித்துள்ள ‘ராஜபீமா’ படம் வெளியாகிறது.\n\nஇதில் ஆரவ் நாயகனாகவும் யாஷிகா ஆனந்த், ஆஷிமா நர்வால் நாயகிகளாகவும் நடித்துள்ளனர்.\n\nஇதில் கவனிக்கத்தக்க தகவல் என்னவென்றால் இந்தப் படத்தை இரண்டு ஆண்டுகளுக்கு முன்பே இந்தியில் மொழிமாற்றம் செய்து யூடியூப் தளங்களில் வெளியிட்டனர். அப்படி வெளியான ஒரு படத்தை தற்போது திரையரங்குகளில் வெளியிடுகின்றனர்.\n\nகடந்த 2019 ஆண்டிலேயே இப்படத்தின் முன்னோட்டக் காட்சித்தொகுப்பு வெளியிடப்பட்டது. இத்தனை ஆண்டுகள் தாமதத்திற்குப் பிறகு தமிழில் வெளியாகிறது. இன்று முதல் திரையரங்குகளில் இப்படத்தைக் காணலாம்.\n\nகுறிப்புச் சொற்கள்\n\nநடிகர்\n\nதிரைப்படம்\n\nஇந்தி\n\nதமிழ்\n\nதொடர்புடைய செய்திகள்\n\nஓவியாவின் பதிவால் மீண்டும் ஒரு சர்ச்சை\n\n30 Jul 2020\n\n-\n\n5:45 AM\n\nஆரவ்: தொடர்ந்து வில்லனாக நடிப்பேன்\n\n27 Nov 2022\n\n-\n\n5:30 AM", "images": [{"image_url": "https://cassette.sphdigital.com.sg/image/tamilmurasu/fc007a33d3da869c3d79f2fe8b21cdc3a9c4a0fbd3823e29e5fd21169fa49268?w=825", "alt_text": "8918907d-a894-48d4-8b97-a97eeb3d1f72", "caption": "நடிகர் ஆரவ். - படம்: ஊடகம்"}, {"image_url": "https://cassette.sphdigital.com.sg/image/tamilmurasu/8cdea36d139b2344d90769c26b3f02a3e0187a7f80e51984cd931610aef96635?w=235", "alt_text": "ஆரவ், ஓவியா. படம்: ஊடகம்", "caption": null}, {"image_url": "https://tamilmurasu.com.sg/web2-assets/tm_default_image-TFStbgXe.webp?w=235", "alt_text": null, "caption": null}]}
{"article_url": "https://tamilmurasu.com.sg/india/professor-married-student-classroom", "site_title": "வகுப்பறையில் மாணவரைத் திருமணம் செய்துகொண்ட பேராசிரியை", "publish_date": "2025-01-30", "content": "வகுப்பறையில் மாணவரைத் திருமணம் செய்துகொண்ட பேராசிரியை\n\n30 Jan 2025 - 5:14 pm\n\n2\n\nmins read\n\nமணப்பெண் உடையணிந்து காணப்படும் பேராசிரியை, கல்லூரியில் படித்து வரும் முதலாம் ஆண்டு மாணவர் ஒருவரை இந்து முறைப்படி பல்வேறு சடங்குகளுடன் திருமணம் செய்து கொள்ளும் காணொளி இணையத்தில் பரவி வருகிறது.  -\n\nபடம்: என்டிடிவி ஊடகம்\n\n1\n\nof\n\n2\n\nமணப்பெண் உடையணிந்து காணப்படும் பேராசிரியை, கல்லூரியில் படித்து வரும் முதலாம் ஆண்டு மாணவர் ஒருவரை இந்து முறைப்படி பல்வேறு சடங்குகளுடன் திருமணம் செய்து கொள்ளும் காணொளி இணையத்தில் பரவி வருகிறது.  -\n\nபடம்: இந்திய ஊடகம்\n\n1\n\nof\n\n2\n\nமணப்பெண் உடையணிந்து காணப்படும் பேராசிரியை, கல்லூரியில் படித்து வரும் முதலாம் ஆண்டு மாணவர் ஒருவரை இந்து முறைப்படி பல்வேறு சடங்குகளுடன் திருமணம் செய்து கொள்ளும் காணொளி இணையத்தில் பரவி வருகிறது.  -\n\nபடம்: என்டிடிவி ஊடகம்\n\n1\n\nof\n\n2\n\nமணப்பெண் உடையணிந்து காணப்படும் பேராசிரியை, கல்லூரியில் படித்து வரும் முதலாம் ஆண்டு மாணவர் ஒருவரை இந்து முறைப்படி பல்வேறு சடங்குகளுடன் திருமணம் செய்து கொள்ளும் காணொளி இணையத்தில் பரவி வருகிறது.  -\n\nபடம்: இந்திய ஊடகம்\n\n1\n\nof\n\n2\n\nமணப்பெண் உடையணிந்து காணப்படும் பேராசிரியை, கல்லூரியில் படித்து வரும் முதலாம் ஆண்டு மாணவர் ஒருவரை இந்து முறைப்படி பல்வேறு சடங்குகளுடன் திருமணம் செய்து கொள்ளும் காணொளி இணையத்தில் பரவி வருகிறது.  -\n\nபடம்: என்டிடிவி ஊடகம்\n\n1\n\nof\n\n2\n\nAI\n\nSUMMARISE IN ENGLISH\n\nProfessor married to a student in the classroom\n\nIn West Bengal, a video of a professor marrying a first-year student during a classroom \"theatrical event\" sparked controversy. The university has formed an investigation team to determine the incident's veracity. The professor denies any wrongdoing, claiming it was part of a play. The university has temporarily suspended the professor's teaching duties until the investigation is complete.\n\nGenerated by AI\n\nகோல்கத்தா:\n\nமேற்கு வங்க மாநிலத்தில் படித்து வரும் முதலாம் ஆண்டு கல்லூரி மாணவரைப் பேராசிரியை ஒருவர் திருமணம் செய்துகொள்ளும் காணொளி இணையத்தில் வெளியாகி பெரும் சர்ச்சையை ஏற்படுத்தி உள்ளது.\n\nஇம்மாநிலத்தின் நாடியா மாவட்டத்தில் உள்ள மௌலானா அப்துல் கலாம் ஆசாத் தொழில்நுட்பப்  பல்கலைக்கழகத்தின் வகுப்பறையில் இந்தச் சம்பவம் நடந்துள்ளது.\n\nஇதுதொடர்பாக நடத்தப்பட்ட விசாரணையில், திருமணம் ஒரு நாடக நிகழ்வுக்காக நடத்தப்பட்டதாக பேராசிரியை தரப்பில் விளக்கம் அளிக்கப்பட்டுள்ளதாகக் கூறப்படுகிறது.\n\nபரவி வரும் காணொளியில் மணப்பெண் உடையணிந்து காணப்படும் பேராசிரியை, முதலாம் ஆண்டு படிக்கும் மாணவரை இந்து வங்காள முறைப்படி பல்வேறு சடங்குகளுடன் திருமணம் செய்து கொள்கிறார்.\n\nகுங்குமம் வைப்பது, மாலை மாற்றுவது உள்ளிட்ட சடங்குகளுடன் காணொளி வெளிவந்ததைக் கண்டு பெரும் சர்ச்சை கிளம்பியது.\n\nஇதையடுத்து, நடந்த சம்பவம் குறித்து விசாரிப்பதற்கு மூன்று பேராசிரியைகளைக் கொண்ட குழு ஒன்று அமைக்கப்பட்டு உள்ளது.\n\nஇதுகுறித்து பல்கலைக்கழகத்தின் துணைவேந்தர் தபஸ் சக்ரவர்த்தி கூறுகையில், “திருமணத்தில் சம்பந்தப்பட்ட பேராசிரியை ஒழுக்கக்கேடான விசயம் எதிலும் ஈடுபடவில்லை.\n\n“மாணவர்களுக்கான பாடத்தின் ஒரு பகுதியாக திருமணம் நடப்பது போல் நாடகம் நடத்தப்பட்டதாக சம்பந்தப்பட்ட பேராசிரியை விளக்கமளித்துள்ளார்.\n\n“எனினும், காணொளி சர்ச்சையைத் தொடர்ந்து, விசாரணை முடியும் வரை பணிக்கு வர வேண்டாம் எனக் கூறி பெண் பேராசிரியரை விடுமுறை எடுத்துக் கொள்ளும்படி கூறியிருக்கிறோம்.\n\n“சம்பந்தப்பட்ட மாணவரையும் இப்போதைக்கு வகுப்புக்கு வரவேண்டாம் எனக் கூறியிருக்கிறோம். எனினும் சம்பவத்தின் உண்மைத்தன்மை குறித்து தொடர்ந்து விசாரிக்கப்படுகிறது,” என்றார்.\n\nகுறிப்புச் சொற்கள்\n\nகோல்கத்தா\n\nதிருமணம்\n\nவிசாரணை\n\nதுணைவேந்தர்\n\nதொடர்புடைய செய்திகள்\n\nஏர் இந்தியா விமானம் ‘கடத்தல்’; மும்பை விமான நிலையத்தில் முழு அவசரநிலை\n\n29 Jan 2025\n\n-\n\n6:58 PM", "images": [{"image_url": "https://cassette.sphdigital.com.sg/image/tamilmurasu/4d1130623fa39667ec2db514375730812026af9a97e094385c17181558b50c0f?w=825", "alt_text": "6938d48c-a1ec-4227-a6ce-5eda80510296", "caption": "மணப்பெண் உடையணிந்து காணப்படும் பேராசிரியை, கல்லூரியில் படித்து வரும் முதலாம் ஆண்டு மாணவர் ஒருவரை இந்து முறைப்படி பல்வேறு சடங்குகளுடன் திருமணம் செய்து கொள்ளும் காணொளி இணையத்தில் பரவி வருகிறது.  - படம்: என்டிடிவி ஊடகம் 1 of 2"}, {"image_url": "https://cassette.sphdigital.com.sg/image/tamilmurasu/ab61925ec6a8dcbe4a91d5249ecfb68015dbf86d6f59086f5e572bb65adfc46e?w=825", "alt_text": "02255472-fb47-4a81-ba2b-206f9adfe685", "caption": "மணப்பெண் உடையணிந்து காணப்படும் பேராசிரியை, கல்லூரியில் படித்து வரும் முதலாம் ஆண்டு மாணவர் ஒருவரை இந்து முறைப்படி பல்வேறு சடங்குகளுடன் திருமணம் செய்து கொள்ளும் காணொளி இணையத்தில் பரவி வருகிறது.  - படம்: இந்திய ஊடகம் 1 of 2"}, {"image_url": "https://cassette.sphdigital.com.sg/image/tamilmurasu/496bed298c3d9878170c1373285852826ec6cb51c61eee03a9ac34a8c104a642?w=235", "alt_text": "ஜனவரி 27 திங்கட்கிழமை இரவு ஏர் இந்தியா விமானம் ஒன்று புதுடெல்லியிலிருந்து மும்பைக்குக் கிளம்பிய சற்று நேரத்திலேயே அது கடத்தப்பட்டதாக சமிக்ஞை கிட்டியது.", "caption": null}]}
{"article_url": "https://tamilmurasu.com.sg/world/pr-application-waiting-period-foreigners-married-malaysians-be-reduced", "site_title": "நிரந்தரவாச விண்ணப்பம்: மலேசியர்களை மணந்த வெளிநாட்டவர்களுக்கான காத்திருப்புக் காலம் குறைப்பு", "publish_date": "2025-01-30", "content": "நிரந்தரவாச விண்ணப்பம்: மலேசியர்களை மணந்த வெளிநாட்டவர்களுக்கான காத்திருப்புக் காலம் குறைப்பு\n\n30 Jan 2025 - 3:56 pm\n\n1\n\nmins read\n\nபுதிய விதிமுறைகள் 2025 செப்டம்பர் இறுதிக்குள் நடைமுறைக்கு வரும் எனத் தெரிவிக்கப்பட்டுள்ளது. -\n\nபடம்: மலேசியக் குடிநுழைவுத் துறை\n\nAI\n\nSUMMARISE IN ENGLISH\n\nPR application: Waiting period for foreigners married to Malaysians to be reduced\n\nThe Malaysian Ministry of Home Affairs (MHA) has revised permanent residency (PR) requirements for foreign spouses. The waiting period has been reduced from five to three years, and the point-based Evaluation Process has been eliminated due to complaints about its complexity. Foreign spouses must hold a Long Term Visit Pass (LTVP) for one year after three years of marriage to apply for PR. These changes must be implemented by September 2025.\n\nGenerated by AI\n\nபெட்டாலிங் ஜெயா:\n\nமலேசியர்களை மணந்த வெளிநாட்டினர் இனி மூன்று ஆண்டுகளில் அந்நாட்டின் நிரந்தரவாசத் தகுதிக்கு  (பிஆர்) விண்ணப்பிக்கலாம்.\n\nமுன்னர் இந்தக் காத்திருப்புக் காலம் ஐந்து ஆண்டுகளாக இருந்தது.\n\nமேலும், நிரந்தரவாச விண்ணப்பங்களுக்கான புள்ளி அடிப்படையிலான மதிப்பீட்டு முறையும் கைவிடப்படுகிறது. அம்முறை குழப்புவதாகவும் கடினமானதாக உள்ளதாகவும் விண்ணப்பதாரர்கள் பலர் குறிப்பிட்டிருந்தனர்.\n\nபுதிய நிரந்தரவாச விண்ணப்பங்களை ஆராய்ந்து முடிவெடுக்க ஆறு மாதங்களாகும் என்று மலேசிய உள்துறை அமைச்சு ஓர் அறிக்கை மூலம் தெரிவித்துள்ளது.\n\nமலேசியர்களை மணமுடித்து குறைந்தது மூன்று ஆண்டுகள் கடந்தபோதும், நிரந்தரவாசத் தகுதி கோரி விண்ணப்பிக்கும் வெளிநாட்டுத் துணைவர்கள் குறைந்தது ஓராண்டுக்கேனும் நீண்டகால வருகை அனுமதி அட்டையில் (LTSVP) இருந்திருக்க வேண்டும் என்று அமைச்சு குறிப்பிட்டுள்ளது.\n\n“இந்தப் புதிய விதிமுறைகள் 2025 செப்டம்பர் இறுதிக்குள் நடைமுறைக்கு வரும்,” என்று அமைச்சு கூறியுள்ளது.\n\nபுள்ளி அடிப்படையிலான நிரந்தரவாச விண்ணப்ப முறை குறித்த புகார்கள் அதிகரித்துள்ளதாக வெளிநாட்டுத் துணைவர் ஆதரவுக் குழு அண்மையில் தெரிவித்திருந்தது குறிப்பிடத்தக்கது.\n\nகுறிப்புச் சொற்கள்\n\nமலேசியா\n\nகுடிநுழைவு\n\nநிரந்தரவாசி\n\nதொடர்புடைய செய்திகள்\n\nகல்வி கற்க கனடா சென்றும்  கல்லூரியில் இன்னும் சேராத 20,000 இந்திய மாணவர்கள்\n\n16 Jan 2025\n\n-\n\n6:20 PM\n\nஇந்தியாவுக்குள் ஊடுருவிய  ஆறு கோடி பங்ளாதேஷ் குடிமக்கள்\n\n21 Jan 2025\n\n-\n\n10:27 PM\n\nவெளிநாட்டு ஊழியர் ஒதுக்கீட்டை உயர்த்துவதற்காக பொய்த் தகவல்; 11 பேர் கைது\n\n24 Jan 2025\n\n-\n\n10:12 PM", "images": [{"image_url": "https://cassette.sphdigital.com.sg/image/tamilmurasu/dee5f79c2e51ea00affd7241787a650a94fa8f15eb63220069a9ee7581c0c7e9?w=825", "alt_text": "11cb8b60-bdde-47b1-aa46-c168dab7ebe2", "caption": "புதிய விதிமுறைகள் 2025 செப்டம்பர் இறுதிக்குள் நடைமுறைக்கு வரும் எனத் தெரிவிக்கப்பட்டுள்ளது. - படம்: மலேசியக் குடிநுழைவுத் துறை"}, {"image_url": "https://cassette.sphdigital.com.sg/image/tamilmurasu/50de0c74c6055f43fd163953778865d109e1d88915afee84fcd54000aa665a9f?w=235", "alt_text": "கனடாவில் கல்வி பயில விசா பெற்ற இந்திய மாணவர்கள் சிலர், அதனைப் பயன்படுத்தி கள்ளத்தனமாக அமெரிக்காவிற்குள் நுழைந்ததாகச் சொல்லப்படுகிறது.", "caption": null}, {"image_url": "https://cassette.sphdigital.com.sg/image/tamilmurasu/8611e71ec667e6edc33c62af7d3ca03553a257f882dd0a8c112c433092b5d433?w=235", "alt_text": "கடந்த டிசம்பர் மாதம் டெல்லியில், சட்டவிரோதமாக தங்கியிருந்த பங்ளாதேஷ் குடிமக்கள் ஆயிரம் பேர் கைது செய்யப்பட்டனர்.", "caption": null}, {"image_url": "https://cassette.sphdigital.com.sg/image/tamilmurasu/7adbc9cb8933ba11f25b468bc5eb91dad708eb84ab8d9f9abeb68b2ed300d38d?w=235", "alt_text": "நிறுவனங்களும் வேலை அனுமதிச்சீட்டு விண்ணப்பதாரர்களும் சரியான, உண்மையான தகவல்களை வேலை அனுமதிச்சீட்டுக் கட்டுப்பாட்டாளரிடம் அளிக்க வேண்டும் என்று மனிதவள அமைச்சு அறிவுறுத்தியுள்ளது.", "caption": null}]}
{"article_url": "https://tamilmurasu.com.sg/singapore/sia-ranked-top-airline", "site_title": "தலைசிறந்த விமான நிறுவனமாக ‘எஸ்ஐஏ’ தெரிவு", "publish_date": "2025-01-30", "content": "தலைசிறந்த விமான நிறுவனமாக ‘எஸ்ஐஏ’ தெரிவு\n\n30 Jan 2025 - 4:52 pm\n\n2\n\nmins read\n\nசிங்கப்பூர் ஏர்லைன்ஸ் (எஸ்ஐஏ) விமானங்கள். -\n\nகோப்புப் படம்: ஸ்ட்ரெய்ட்ஸ் டைம்ஸ்\n\nAI\n\nSUMMARISE IN ENGLISH\n\nSIA ranked top airline\n\nSingapore Airlines has clinched the top spot as an airline and ranked 28th overall in Fortune magazine’s list of the most admired companies globally. The list, in its 27th edition, is based on a survey of 3,380 executives, directors and securities analysts from around the world who were asked to select the 10 companies they admired most.\n\nGenerated by AI\n\nசிங்கப்பூர் ஏர்லைன்ஸ் (எஸ்ஐஏ) உலகின் ஆகச் சிறந்த விமான நிறுவனமானத் தெரிவு செய்யப்பட்டுள்ளது.\n\nமேலும், ஃபார்ச்சூன் சஞ்சிகை வரைந்திருக்கும் ‘உலகளவில் பலரைக் கவரும் நிறுவனங்கள்’ பட்டியலில் எஸ்ஐஏ 28வது இடத்தைப் பிடித்துள்ளது.\n\nஉலகின் பல்வேறு பகுதிகளைச் சேர்ந்த 3,380 நிர்வாகிகள், நிர்வாக இயக்குநர்கள் உள்ளிட்டோரைக் கொண்டு நடத்தப்பட்ட கருத்தாய்வை மையமாக வைத்து அந்தப் பட்டியல் 27வது முறையாக உருவாக்கப்பட்டுள்ளது. கருத்தாய்வில் பங்கேற்றோரிடம் அவர்களை ஆக அதிகம் கவர்ந்த 10 நிறுவனங்கள் யாவை என்று கேட்கப்பட்டது.\n\nபுத்தாக்கம், உலகளவில் போட்டித்தன்மையுடன் செயல்படும் விதம் உள்ளிட்ட ஒன்பது அம்சங்களைக் கொண்டு நிறுவனங்கள் பட்டியலிடப்பட்டன.\n\nசிங்கப்பூரின் தேசிய விமான நிறுவனமான எஸ்ஐஏ, சென்ற ஆண்டுக்கான பட்டியலில் 29வது இடத்தில் வந்தது. 2023ல் அந்நிறுவனம் 31வது இடத்தைப் பிடித்தது.\n\nஇவ்வாண்டு 28வது இடத்தைப் பிடித்துள்ள எஸ்ஐஏ, பட்டியலின் முதல் 50 இடங்களில் வந்துள்ள ஒரே சிங்கப்பூர் நிறுவனமாகும்.\n\nஜப்பானின் டொயோட்டா நிறுவனம் பட்டியலில் 25வது இடத்தில் வந்தது. பட்டியலில் அதற்கு அடுத்தபடியாக ஆக உயரிய நிலையில் வந்த ஆசிய நிறுவனம் என்ற பெருமையையும் எஸ்ஐஏ பெற்றுள்ளது.\n\nமேலும், 23வது முறையாக எஸ்ஐஏ ஃபார்ச்சூன் பட்டியலில் இடம்பெற்றுள்ளது.\n\nபட்டியலில் இடம்பெற்றுள்ள பல நிறுவனங்கள் அமெரிக்க நிறுவனங்களாகும். ஸ்டார்பக்ஸ், அக்செஞ்சர் (Accenture), விசா, சாம்சுங் போன்ற நிறுவனங்களைப் பட்டியலில் பின்னுக்குத் தள்ளியது எஸ்ஐஏ.\n\nதொடர்ந்து 18வது ஆண்டாக ஆப்பிள் நிறுவனம் பட்டியலில் முதலிடத்தைப் பிடித்தது. அதற்கு அடுத்தபடியாக மைக்ரோசாஃப்ட், அமேசான் ஆகியவை வந்தன.\n\nசென்ற ஆண்டு இரண்டாவது ஆகச் சிறந்த விமான நிறுவனமாகத் தேர்ந்தெடுக்கப்பட்ட எஸ்ஐஏ இவ்வாண்டு ஆகச் சிறந்ததாகத் தெரிவு செய்யப்பட்டது. இரண்டாவது இடத்தை அமெரிக்காவின் டெல்டா ஏர்லைன்ஸ் விமானம் பிடித்தது.\n\nகுறிப்புச் சொற்கள்\n\nசிங்கப்பூர்\n\nஎஸ்ஐஏ\n\nசிங்கப்பூர் ஏர்லைன்ஸ்\n\nவர்த்தகம்\n\nவிமானம்\n\nதொடர்புடைய செய்திகள்\n\nபல மில்லியன் பேர் பயணம்: சிங்கப்பூர் ஏர்லைன்ஸ், ஸ்கூட் சாதனை!\n\n16 Jan 2025\n\n-\n\n9:34 AM\n\nகாற்றுக் கொந்தளிப்பு குறித்த தரவுப் பகிர்வு தளத்தில் எஸ்ஐஏ இணைந்தது\n\n11 Dec 2024\n\n-\n\n10:37 AM\n\nபுதுடெல்லி விமான நிலையத்தில் பின்னோக்கி நகர்ந்த எஸ்ஐஏ விமானம்\n\n27 Nov 2024\n\n-\n\n7:45 PM\n\nஆசிய பசிபிக்கில் சரியான நேரத்தில் புறப்படும் விமானங்களில் எஸ்ஐஏக்கு மூன்றாம் இடம்\n\n02 Jan 2025\n\n-\n\n6:15 PM", "images": [{"image_url": "https://cassette.sphdigital.com.sg/image/tamilmurasu/29fb109f3b0fe700401f267f4e17409474b4fd7904abc4777d7374eb3a53f0cf?w=825", "alt_text": "53e3be2a-6b7a-4f59-a9f2-ba715fd36d0f", "caption": "சிங்கப்பூர் ஏர்லைன்ஸ் (எஸ்ஐஏ) விமானங்கள். - கோப்புப் படம்: ஸ்ட்ரெய்ட்ஸ் டைம்ஸ்"}, {"image_url": "https://cassette.sphdigital.com.sg/image/tamilmurasu/f5c6030977ef5c37eb1e5f1f6b26643fc8a506126e6c17360e38886a0fc7120a?w=235", "alt_text": "2024ஆம் ஆண்டு முழுவதும் சிங்கப்பூர் ஏர்லைன்ஸ், ஸ்கூட்  விமானங்களில் 39 மில்லியன் பேர் பயணம் செய்தனர்.", "caption": null}, {"image_url": "https://cassette.sphdigital.com.sg/image/tamilmurasu/bd7826cf3570b0a5b30caefea0610f17ddc74578ca7a2cc9bc7af4c88c8b9c8d?w=235", "alt_text": "2024ல் இதுவரை Turbulence Aware தளத்தில் சிங்கப்பூர் ஏர்லைன்ஸ் உட்பட ஆறு விமான நிறுவனங்கள் இணைந்துள்ளன.", "caption": null}, {"image_url": "https://cassette.sphdigital.com.sg/image/tamilmurasu/759beff7ebc0ee9d6ca7f4bb3656be28a34b9d0fb54835db8b2bd52b2a3f40ac?w=235", "alt_text": "ஒரு விமானப் பணிப்பெண் தவிர்த்து வேறு எவருக்கும் காயமில்லை. அனைவரும் வழக்கம்போல் சாதாரணமாக விமானத்திலிருந்து வெளியேறினர்.", "caption": null}, {"image_url": "https://cassette.sphdigital.com.sg/image/tamilmurasu/29fb109f3b0fe700401f267f4e17409474b4fd7904abc4777d7374eb3a53f0cf?w=235", "alt_text": "சிங்கப்பூர் ஏர்லைன்ஸ் தனது செயல்திறனை நிலையாக வைத்திருக்கும் அதே வேளையில், அதன் தரத்தையும் கட்டிக்காத்து வருகிறது என்று தெரிவிக்கப்பட்டது. ", "caption": null}]}
{"article_url": "https://tamilmurasu.com.sg/cinema/malavika-s-long-time-wish-fulfilled", "site_title": "நிறைவேறியது மாளவிகாவின் நீண்ட நாள் ஆசை", "publish_date": "2025-01-30", "content": "நிறைவேறியது மாளவிகாவின் நீண்ட நாள் ஆசை\n\n30 Jan 2025 - 3:12 pm\n\n1\n\nmins read\n\nமாளவிகா மோகனன். -\n\nபடம்: ஊடகம்\n\nAI\n\nSUMMARISE IN ENGLISH\n\nMalavika ’s long time wish fulfilled\n\nMalavika Mohanan will star alongside Mohanlal in the Malayalam film 'Hridayapuram.' Mohanan expressed her excitement, having previously worked with Rajinikanth in 'Petta.' The film, directed by Anjikkat, fulfills Mohanan's long-held dream of collaborating with Mohanlal.\n\nGenerated by AI\n\nதனது நீண்ட நாள் ஆசை நிறைவேறப்போவதாக கூறியுள்ளார் மாளவிகா மோகனன்.\n\n‘மாஸ்டர்’ படத்தில் நடித்த இவர், தனுஷுடன் ‘மாறன்’, விக்ரமுடன் ‘தங்கலான்’ ஆகிய படங்களில் நடித்து தமிழ் ரசிகர்களுக்கு நன்கு அறிமுகமாகி உள்ளார்.\n\nதற்போது தெலுங்கில் ‘பாகுபலி’ பிரபாசுடன் ‘ராஜாசாப்’ என்ற படத்தில் இணைந்து நடித்து வருகிறார்.\n\nஇந்நிலையில், மலையாளத்தில் முன்னணி நாயகன் மோகன்[Ϟ]லாலுக்கு ஜோடியாக நடிக்க ஒரு படத்தில் ஒப்பந்தமாகி உள்ளாராம்.\n\n“தமிழில் ரஜினியுடன் ‘பேட்ட’ படத்தில் நடித்துவிட்டேன். அதேபோல் மோகன்லாலுடன் இணைந்து நடிக்க வேண்டும் என்பது எனது நீண்ட நாள் ஆசை. இயக்குநர் அந்திகாட் இயக்கும் ‘ஹிருதயபூர்வம்’ என்ற படத்தில் மோகன்லாலுக்கு ஜோடியாக நடிக்கும் வாய்ப்பு கிடைத்துள்ளது. இது நான் எதிர்பாராத ஒரு வாய்ப்பு,” என்று பூரித்துப்போகிறார்\n\nமாளவிகா மோகனன்.\n\nகுறிப்புச் சொற்கள்\n\nநடிகை\n\nமலையாளம்\n\nதிரைப்படம்\n\nதொடர்புடைய செய்திகள்\n\nகாலம் கனிந்துள்ளது: மாளவிகா மோகனன்\n\n30 Oct 2024\n\n-\n\n3:47 PM\n\nபிரபாஸ் படத்தில் சவாலான பாத்திரத்தில் மாளவிகா மோகனன்\n\n14 Jan 2025\n\n-\n\n3:13 PM", "images": [{"image_url": "https://cassette.sphdigital.com.sg/image/tamilmurasu/9841a5ceabe56a91d00176c10426972236eac638ef3e7bf0e3ae8752900df9b9?w=825", "alt_text": "85936a92-8c38-4c44-86f7-d605460d3ac2", "caption": "மாளவிகா மோகனன். - படம்: ஊடகம்"}, {"image_url": "https://cassette.sphdigital.com.sg/image/tamilmurasu/6a5c5fc3204dab1ff3e9124fb5c20755389e43ad93e3c7781444837a70b57db7?w=235", "alt_text": "மாளவிகா.", "caption": null}, {"image_url": "https://cassette.sphdigital.com.sg/image/tamilmurasu/8ef23cefc3bc6a1a2cfb7a8816107a5af09326f06f58641b34eca015fee76578?w=235", "alt_text": "மாளவிகா மோகனன்.", "caption": null}]}
{"article_url": "https://tamilmurasu.com.sg/singapore/shrinking-condominium-sizes", "site_title": "சுருங்கிவரும் கூட்டுரிமை வீடுகளின் பரப்பளவு", "publish_date": "2025-01-30", "content": "சுருங்கிவரும் கூட்டுரிமை வீடுகளின் பரப்பளவு\n\n30 Jan 2025 - 4:18 pm\n\n2\n\nmins read\n\nபுதிய கூட்டுரிமை வீட்டுத் திட்டத்துக்கான காட்சியகத்தில் மக்கள். -\n\nகோப்புப் படம்: சிம் லியேன் குழுமம்\n\nAI\n\nSUMMARISE IN ENGLISH\n\nShrinking Condominium Sizes\n\nNew condos have become smaller in the past 15 years, a trend that analysts attributed to developers turning to “bite-sized” units following loan curbs, several rounds of property cooling measures and changing demographic needs. Analysts say this effectively meant that developers would push out smaller units to keep the absolute price quantums at levels that buyers could stomach, as private residential property prices surged 76.9 per cent cumulatively from 2010 to 2024. This has resulted in higher per sq ft (psf) prices. Islandwide, the median size of non-landed new condos has dropped 10.6 per cent to 904 sq ft in 2024 from 1,012 sq ft in 2010, according to Cushman & Wakefield, which collated data for The Straits Times based on the median size of new home transactions in the past 15 years.\n\nGenerated by AI\n\nசிங்கப்பூரில் கூட்டுரிமை வீடுகளின் பரப்பளவு கடந்த 15 ஆண்டுகளில் சுருங்கி வந்துள்ளதாகத் தெரிவிக்கப்பட்டுள்ளது.\n\nவீடு வாங்கக் கடன் பெறுவதற்கான கட்டுப்பாடுகள் செயல்படுத்தப்பட்டது, சொத்துச் சந்தையைத் தணிக்கும் நடவடிக்கைகள் பலமுறை நடைமுறைப்படுத்தப்பட்டது, சமூகத்தினரிடையே மாறிவரும் தேவைகள் ஆகிய அம்சங்களைக் கருத்தில்கொண்டு சொத்து மேம்பாட்டாளர்கள் சிறிய வீடுகளைக் கட்டுவதில் கவனம் செலுத்துவதாக கவனிப்பாளர்கள் கூறுகின்றனர்.\n\nவீட்டு விலையைக் கட்டுப்படியாக இருக்கச் செய்யும் நோக்கில் சொத்து மேம்பாட்டாளர்கள் சிறிய வீடுகளைக் கட்டுவதாக கவனிப்பாளர்கள் தெரிவித்துள்ளனர். 2010லிருந்து 2024ஆம் ஆண்டுக்கு இடைப்பட்ட காலத்தில் தனியார் வீட்டு விலை 76.9 விழுக்காடு கூடியுள்ளது அதற்குக் காரணம். அதனால் ஒரு வீட்டின் சதுர அடி விலையும் கூடியுள்ளது.\n\nகடந்த 2010ஆம் ஆண்டு தரை வீடு அல்லாத ஒரு புதிய கூட்டுரிமை வீட்டின் பரப்பளவு சராசரியாக 1,012 சதுர அடியாக இருந்தது. சென்ற ஆண்டு அது 10.6 விழுக்காடு குறைந்து 904 சதுர அடியாகப் பதிவானதென கு‌ஷ்மன் & வேக்ஃபீல்ட் (Cushman & Wakefield) நிறுவனத்தின் புள்ளி விவரங்களில் தெரிய வந்துள்ளது. அந்நிறுவனம் ஸ்ட்ரெய்ட்ஸ் டைம்சுக்குப் புள்ளி விவரங்களைச் சேகரித்துத் தந்தது.\n\nகடந்த 2010 முதல் 2024க்கு இடைப்பட்ட காலத்தில் முக்கிய வட்டாரங்களில் கட்டப்பட்ட புதிய கூட்டுரிமை வீடுகளின் பரப்பளவு, மற்ற இடங்களில் கட்டப்பட்டவற்றின் பரப்பளவைக் காட்டிலும் வேகமாகக் குறைந்துள்ளது. அந்தக் காலகட்டத்தில் முக்கிய வட்டாரங்களில் கட்டப்பட்ட கூட்டுரிமை வீடுகளின் பரப்பளவு சராசரியாக 1,044 சதுர அடியிலிருந்து 20.6 விழுக்காடு சரிந்து 829 சதுர அடியாகப் பதிவானது.\n\nஅதேவேளை, நகர்ப்புறம் அல்லாத வட்டாரங்களில் கட்டப்பட்ட புதிய கூட்டுரிமை வீடுகளின் பரப்பளவு சராசரியாக 1,044 சதுர அடியிலிருந்து 13.4 விழுக்காடு குறைந்து 904 சதுர அடியாகப் பதிவானது. அதோடு, புதிய வட்டாரங்களில் கட்டப்பட்ட கூட்டுரிமை வீடுகளின் பரப்பளவு 947 சதுர அடியிலிருந்து 4.5 விழுக்காடு மட்டுமே குறைந்து 904 சதுர அடியாகப் பதிவானது.\n\nமேலும், புதிய ‘எக்சிக்கியூட்டிவ் கொண்டோமினியம்’ வீடுகளின் பரப்பளவு மற்ற கூட்டுரிமை வீடுகளின் பரப்பளவைவிட மெதுவாகத்தான் குறைந்து வருவதாகத் தெரிவிக்கப்பட்டுள்ளது. உரிமையாளர்கள் பொதுவாக ‘எக்சிக்கியூட்டிவ் கொண்டோமினியம்’ வீடுகளை முதலீடு செய்வதற்காக வாங்குவதில்லை என்பது அதற்குக் காரணம் என்று கூறப்படுகிறது.\n\nகடந்த 2010லிருந்து 2024க்கு இடைப்பட்ட காலத்தில் புதிய ‘எக்சிக்கியூட்டிவ் கொண்டோமினியம்’ வீடுகளின் பரப்பளவு 8.1 விழுக்காடு குறைந்து 980 சதுர அடியாகப் பதிவானது.\n\nகுறிப்புச் சொற்கள்\n\nசிங்கப்பூர்\n\nவீடு\n\nகூட்டுரிமை\n\nவீட்டு விலை\n\nதொடர்புடைய செய்திகள்\n\nபுதிய தனியார் வீட்டு விற்பனையில் சரிவு\n\n15 Jan 2025\n\n-\n\n5:21 PM\n\nபுதிய வீடுகளுக்குத் தயாராகும் தோ பாயோ ஈஸ்ட் வட்டாரம்\n\n25 Jan 2025\n\n-\n\n7:19 PM\n\nதனியார் வீட்டு விலை 2.3% உயர்வு\n\n24 Jan 2025\n\n-\n\n12:34 PM", "images": [{"image_url": "https://cassette.sphdigital.com.sg/image/tamilmurasu/9a8ff0b2c87ae0a9db0c9d973ff4aefedc35efd82ed1a0dca269bfa31a528997?w=825", "alt_text": "1f101fc9-a306-42a9-82e3-8b1b1bf000cd", "caption": "புதிய கூட்டுரிமை வீட்டுத் திட்டத்துக்கான காட்சியகத்தில் மக்கள். - கோப்புப் படம்: சிம் லியேன் குழுமம்"}, {"image_url": "https://cassette.sphdigital.com.sg/image/tamilmurasu/06c8a0ae4dcce8e9c9312e5891991816e7ad0101a7f081041abe30a75e920330?w=235", "alt_text": "இவ்வாண்டு 10,000க்கும் மேற்பட்ட புதிய வீடுகள் விற்பனைக்கு விடப்படும் என்று எதிர்பார்க்கப்படுகிறது. அவற்றில் 7,000லிருந்து 9,000 வரையிலான புதிய வீடுகள் இவ்வாண்டு விற்கப்படும் என்று முன்னுரைக்கப்பட்டுள்ளது.", "caption": null}, {"image_url": "https://cassette.sphdigital.com.sg/image/tamilmurasu/276a6df839cc6fc9e8791a64bad2eae42cc49707c6fe18224a771e4967d03f66?w=235", "alt_text": "கிம் கியட் அவென்யூ, தோ பாயோ ஈஸ்ட் சந்திப்பில் உள்ள புதிய வீடமைப்புக்கான காலிமனை.", "caption": null}, {"image_url": "https://cassette.sphdigital.com.sg/image/tamilmurasu/ac1c63137c1865fb36552926bdbc651ed1da8897683a885868f6e27db8556701?w=235", "alt_text": "தனியார் வீட்டு விலைக் குறியீடு சென்ற ஆண்டில் 3.9 விழுக்காடு அதிகரித்தது. 2020ஆம் ஆண்டுக்குப்பின் பதிவான ஆகக் குறைந்த வருடாந்தர விலை உயர்வு இது.", "caption": null}]}
{"article_url": "https://tamilmurasu.com.sg/world/philippines-plan-tighten-anti-espionage-laws", "site_title": "உளவுத் தடுப்புச் சட்டங்களைக் கடுமையாக்க பிலிப்பீன்ஸ் திட்டம்", "publish_date": "2025-01-30", "content": "உளவுத் தடுப்புச் சட்டங்களைக் கடுமையாக்க பிலிப்பீன்ஸ் திட்டம்\n\n30 Jan 2025 - 4:16 pm\n\n2\n\nmins read\n\nசீன உளவாளி எனச் சந்தேகிக்கப்படும் டெங் யுவான்கிங் (நடுவில்), பிலிப்பீன்சின் தலைநகர் மணிலாவில் உள்ள நீதித்துறை அலுவலகத்திற்குள் அழைத்துச் செல்லப்பட்டார். -\n\nபடம்: இபிஏ\n\nAI\n\nSUMMARISE IN ENGLISH\n\nPhilippines plan to tighten anti-espionage laws\n\nPhilippine officials urge tightening anti-espionage laws to safeguard the country against foreign espionage, particularly from China amidst escalating tensions in the South China Sea. The government suspects China is infiltrating its security infrastructure, as evidenced by the arrest of Chinese spy Deng Yuanqing and his Filipino accomplices. Jonathan Malaya, National Security Council spokesman, advocates for amending outdated intelligence laws and introducing new legislation to prevent foreign interference and malicious activities. Former Supreme Court associate judge Antonio Carpio also supports updating the Penal Code to address these concerns.\n\nGenerated by AI\n\nமணிலா:\n\nபிலிப்பீன்சில், சீன உளவாளி எனச் சந்தேகிக்கப்படும் ஒருவர் அண்மையில் கைது செய்யப்பட்டார். இதனால், அந்நாட்டின் பாதுகாப்புக்கு வெளிநாட்டு உளவுத்துறையால் அச்சுறுத்தல் ஏற்படும் என பிலிப்பீன்ஸ் அதிகாரிகள் கவலையடைந்துள்ளனர்.\n\nஉளவாளிகளிடமிருந்து நாட்டை பாதுகாக்கும் பொருட்டு பிலிப்பீன்ஸ் அரசிடம் உளவுத் தடுப்புச் சட்டங்களைக் கடுமையாக்க அந்நாட்டு அதிகாரிகள் அழுத்தம் கொடுத்து வருகின்றனர்.\n\nதென்சீனக் கடலில் பதற்றம் அதிகரித்து வருவதால், பிலிப்பீன்சின் பாதுகாப்பு உள்கட்டமைப்பில் ஊடுருவுவதற்குத் தேவையான நடவடிக்கைகளை சீனா மேற்கொண்டு வருவதாக பிலிப்பீன்ஸ் அரசு சந்தேகிப்பதாக அந்நாட்டு தேசிய பாதுகாப்பு மன்றத்தின் பேச்சாளர் ஜோனத்தன் மலாயா கூறினார்.\n\nமணிலாவில் ஜனவரி 29ஆம் தேதி நடந்த கடல் பூசல் குறித்த பொது மன்றத்தில் கலந்துகொண்ட அவர் இவ்வாறு தெரிவித்தார்.\n\nஜனவரி 17ஆம்  தேதி, சீன உளவாளி டெங் யுவான்கிங்கையும் அவரது இரு பிலிப்பீன்ஸ் கூட்டாளிகளையும் கைது செய்யப்பட்டதை சீனா மேற்கொண்டுவரும் உளவு நடவடிக்கைகளின்  ஒரு பகுதி எனக் கூறிய திரு ஜோனத்தன், பிலிப்பீன்சின் காலாவதியான உளவுச் சட்டங்களுக்கு மேலும் பலம் கொடுக்க வேண்டியதன் தீவிரத்தை இது காட்டுகிறது என்றார்.\n\nநிலுவையில் உள்ள இரண்டாம் உலகப் போர் காலகட்ட உளவுச் சட்டத்தைத் திருத்தும் மசோதாவையும் வெளிநாட்டுத் தலையீடுகள் மற்றும் நாட்டில் தீங்கிழைக்கும் நடவடிக்கைகளைத்  தடுக்கும் நோக்கில் இயற்றப்பட்டுள்ள மற்றொரு மசோதாவையும் நிறைவேற்றுமாறு பிலிப்பீன்ஸ் அரசாங்கத்திடம் அவர் கேட்டுகொண்டார்.\n\nபொது மன்றத்தில் கலந்துகொண்ட மற்றொரு நபரான பிலிப்பீன்ஸ் முன்னாள் உச்சநீதிமன்ற இணை நீதிபதி அன்டோனியோ கார்பியோவும் திருத்தப்பட்ட தண்டனைச் சட்டத்தை அரசாங்கம் புதுப்பிக்க வேண்டும் என்றார்.\n\nகுறிப்புச் சொற்கள்\n\nபிலிப்பீன்ஸ்\n\nஉளவு\n\nசட்டம்\n\nதென்சீனக் கடல்\n\nதொடர்புடைய செய்திகள்\n\nபிலிப்பீன்சில் பாலியல் கல்வி மசோதாவுக்குக் கடும் எதிர்ப்பு\n\n25 Jan 2025\n\n-\n\n4:01 PM", "images": [{"image_url": "https://cassette.sphdigital.com.sg/image/tamilmurasu/0354078c7d5c4dbcb490246ecc2c22e1ba0cd2adbe872a0a14e4bc708644f364?w=825", "alt_text": "2ddae330-cc55-469e-a171-f17e0944b9a2", "caption": "சீன உளவாளி எனச் சந்தேகிக்கப்படும் டெங் யுவான்கிங் (நடுவில்), பிலிப்பீன்சின் தலைநகர் மணிலாவில் உள்ள நீதித்துறை அலுவலகத்திற்குள் அழைத்துச் செல்லப்பட்டார். - படம்: இபிஏ"}, {"image_url": "https://cassette.sphdigital.com.sg/image/tamilmurasu/514c737bfb7eecdd1713ccbc1eba11bdec386c703ff57044a29808c93a44a69f?w=235", "alt_text": "பிலிப்பின்ஸ் பள்ளிகளில் பயிலும் 10 வயது முதல் 19 வயது வரையிலான மாணவர்கள் பாலியல் கல்வியைக் கற்க வேண்டும் என மசோதா வலியுறுத்துகிறது.", "caption": null}]}
{"article_url": "https://tamilmurasu.com.sg/india/target-launch-100-rockets-five-years-isro-president-v-narayanan", "site_title": "ஐந்து ஆண்டுகளில் 100 உந்துகணைகளை விண்ணில் செலுத்த இலக்கு: இஸ்ரோ தலைவர் வி.நாராயணன்", "publish_date": "2025-01-30", "content": "ஐந்து ஆண்டுகளில் 100 உந்துகணைகளை விண்ணில் செலுத்த இலக்கு: இஸ்ரோ தலைவர் வி.நாராயணன்\n\n30 Jan 2025 - 5:11 pm\n\n1\n\nmins read\n\nஸ்ரீஹரிகோட்டாவில் செய்தியாளர்களைச் சந்தித்த இஸ்ரோ தலைவர் வி.நாராயணன் ஜிஎஸ்எல்வி எப்-15 உந்துகணையின் மாதிரியைக் காண்பிக்கிறார். குலசேகரன்பட்டினத்தில் இருந்து இரண்டு ஆண்டுகளில் உந்துகணை ஏவப்படும் என்றும் அவர்  தெரிவித்தார்.  -\n\nபடம்: ஏஎஃப்பி\n\nAI\n\nSUMMARISE IN ENGLISH\n\nTarget to launch 100 rockets in five years: ISRO President V. Narayanan\n\nISRO achieves a milestone with the launch of its 100th rocket. Led by President V. Narayanan, ISRO plans to implement various projects, including Gaganyaan Mission and Chandrayaan 4 and 5. Additionally, the Kulasegarapattinam launch pad will be fully utilized in the next two years. ISRO aims to launch 100 more rockets in the next five years.\n\nGenerated by AI\n\nஸ்ரீஹரிகோட்டா:\n\nஇந்திய விண்வெளி ஆய்வு நிறுவனம் (இஸ்ரோ), ஜிஎஸ்எல்வி எப்-15 என்ற தனது நூறாவது உந்துகணையை ஸ்ரீஹரிகோட்டாவிலுள்ள சதீஷ் தவான் விண்வெளி நிலையத்திலிருந்து   புதன்கிழமை (ஜனவரி 29) விண்ணில் வெற்றிகரமாக செலுத்தி வரலாறு படைத்துள்ளது.\n\nஇஸ்ரோவின் புதிய தலைவராக அண்மையில் பதவியேற்ற தமிழகத்தைச் சேர்ந்த வி.நாராயணனின் தலைமையில் இந்த உந்துகணை ஏவப்பட்டது.\n\nஇதுகுறித்து செய்தியாளர்களிடம் பேசிய இஸ்ரோ தலைவர் நாராயணன், “விண்வெளி ஆய்வுத் துறையில் புதிய மைல்கல் சாதனையை இஸ்ரோ எட்டியுள்ளது. இதுவரை 100 உந்துகணை  திட்டங்களை சாத்தியமாக்கிய அனைவருக்கும் பாராட்டுகள்.\n\n“மனிதர்களை விண்வெளிக்கு அனுப்பும் ககன்யான் திட்டம், சந்திரயான் 4, 5, செவ்வாய்க் கோளில் தரையிறங்கும் திட்டம், வெள்ளிக் கோள் ஆய்வுத் திட்டம் என ஏற்கெனவே ஒப்புதல் பெறப்பட்ட பல்வேறு திட்டங்களை அடுத்தடுத்து செயல்படுத்தத் திட்டமிட்டுள்ளோம்.\n\n“ககன்யான் திட்டத்தின்கீழ் ஆளில்லா விண்கலங்களை அனுப்பி பரிசோதிக்கும் மூன்று திட்டங்கள் செயல்படுத்தப்பட உள்ளன.\n\n“அத்துடன், குலசேகரப்பட்டினம் ஏவுதளமும் அடுத்த ஈராண்டுகளுக்குள் முழுமையாக பயன்பாட்டுக்குக் கொண்டுவரப்படும்.\n\n“நூறு உந்துகணைகளை ஏவுவதற்கு 46 ஆண்டுகள் எடுத்துக்கொள்ளப்பட்டுள்ள நிலையில், தற்போது போதிய கட்டமைப்புடன் பல்வேறு வசதிகளும் ஏற்படுத்தப்பட்டு வருகின்றன. இதையடுத்து, அடுத்த ஐந்து ஆண்டுகளில் 100 உந்துகணைகளை ஏவுவதற்கு வாய்ப்புள்ளது,” என்று கூறியுள்ளார்.\n\nகுறிப்புச் சொற்கள்\n\nஆய்வு\n\nவெள்ளி\n\nககன்யான்\n\nஇஸ்ரோ\n\nதொடர்புடைய செய்திகள்\n\nரூ.87 கோடி மோசடி: தாய்லாந்திலிருந்து நாடுகடத்தப்பட்ட தமிழக ஆடவர்\n\n30 Jan 2025\n\n-\n\n2:59 PM", "images": [{"image_url": "https://cassette.sphdigital.com.sg/image/tamilmurasu/b79fa3f6652b9e28a5646f10eab17842697120b672762f6ddbf3c2426e651b56?w=825", "alt_text": "02cc8910-a7e7-4f6f-8c8e-ff033cc1e0fb", "caption": "ஸ்ரீஹரிகோட்டாவில் செய்தியாளர்களைச் சந்தித்த இஸ்ரோ தலைவர் வி.நாராயணன் ஜிஎஸ்எல்வி எப்-15 உந்துகணையின் மாதிரியைக் காண்பிக்கிறார். குலசேகரன்பட்டினத்தில் இருந்து இரண்டு ஆண்டுகளில் உந்துகணை ஏவப்படும் என்றும் அவர்  தெரிவித்தார்.  - படம்: ஏஎஃப்பி"}, {"image_url": "https://cassette.sphdigital.com.sg/image/tamilmurasu/d1eb922fc8384da2746ee804c90a9f76a753814e2a5353cc5a0fe6746b4c1518?w=235", "alt_text": "பேங்காக்கிலிருந்து கோல்கத்தாவில் தரையிறங்கியதும்  தமிழகக் காவல்துறையினரால் கைதுசெய்யப்பட்ட ஜனார்த்தனன் சுந்தரம்.", "caption": null}]}
{"article_url": "https://tamilmurasu.com.sg/cinema/ravi-mohan-plays-political-storyline", "site_title": "அரசியல் கதைக்களத்தில் நடிக்கும் ரவி மோகன்", "publish_date": "2025-01-30", "content": "அரசியல் கதைக்களத்தில் நடிக்கும் ரவி மோகன்\n\n30 Jan 2025 - 5:11 pm\n\n1\n\nmins read\n\nரவி மோகன். -\n\nபடம்: ஊடகம்\n\nAI\n\nSUMMARISE IN ENGLISH\n\nRavi Mohan plays the political storyline\n\nRavi Mohan's political film \"Karate Babu,\" featuring scenes from the Tamil Nadu Legislative Assembly, was released on January 29. This follows the release of \"Jana Nayagan,\" another political film starring Mohan. With Tamil Nadu's legislative elections approaching next year, expectations are high for more political films to be produced.\n\nGenerated by AI\n\nநடிகர் ரவி மோகனும் அரசியல் படத்தில் நடித்து வருகிறார். அவர் நடிப்பில் உருவாகியுள்ள அந்தப் புதிய படம் ‘கராத்தே பாபு’.\n\nஇப்படத்தின் குறு முன்னோட்டக் காட்சித்தொகுப்பு ஜனவரி 29ஆம் தேதி வெளியானது.\n\nஅதில், தமிழக சட்டப்பேரவையில் விவாதம் நடப்பது போன்ற சில காட்சிகள் இடம்பெற்றுள்ளன. ரவி மோகன் வேட்டி, சட்டையுடன் அரசியல்வாதிக்குரிய தோற்றத்துடன் காணப்படுகிறார்.\n\nஏற்கெனவே விஜய் நடிப்பில் உருவாகும் ‘ஜன நாயகன்’ படமும் அரசியல் கதைக்களத்துடன்தான் உருவாகிறது.\n\nஅடுத்த ஆண்டு தமிழகத்தில் சட்டப்பேரவை தேர்தல் நடைபெறும் நிலையில், அதற்கு முன்னதாக மேலும் சில அரசியல் படங்களை எதிர்பார்க்கலாம் என்கிறார்கள் கோடம்பாக்கத்து விவரப்புள்ளிகள்.\n\nகுறிப்புச் சொற்கள்\n\nநடிகர்\n\nதிரைப்படம்\n\nஅரசியல்\n\nதொடர்புடைய செய்திகள்\n\nஇனி ரவி மோகன் என அழைக்கவும்: ஜெயம் ரவி வேண்டுகோள்\n\n14 Jan 2025\n\n-\n\n3:14 PM", "images": [{"image_url": "https://cassette.sphdigital.com.sg/image/tamilmurasu/1b18c2abb774e7fb91a38791cdb2d5f00a5534b74d1613780faedbaaf5772d80?w=825", "alt_text": "2e3e8df8-7c6c-43f4-9352-01842d8674d8", "caption": "ரவி மோகன். - படம்: ஊடகம்"}, {"image_url": "https://cassette.sphdigital.com.sg/image/tamilmurasu/45dc61841809cd7b69059177df98f318ed969cb219482c45b75d929ccfc50a78?w=235", "alt_text": "‘காதலிக்க நேரமில்லை’ பட விழாவில் ஜெயம் ரவி, நித்யா மேனன், இயக்குநர் கிருத்திகா உதயநிதி மற்றும் படக்குழுவினர்.", "caption": null}]}
{"article_url": "https://tamilmurasu.com.sg/world/trumps-accounts-freeze-33-7-m-reconciliation-amount-meta", "site_title": "டிரம்ப்பின் கணக்குகள் முடக்கம்; சமரசத் தொகையாக $33.7 மி., வழங்கும் ‘மெட்டா’", "publish_date": "2025-01-30", "content": "டிரம்ப்பின் கணக்குகள் முடக்கம்; சமரசத் தொகையாக $33.7 மி., வழங்கும் ‘மெட்டா’\n\n30 Jan 2025 - 4:39 pm\n\n1\n\nmins read\n\nசான் ஃபிரான்சிஸ்கோவில் உள்ள மத்திய நீதிமன்றத்தில் சமரசம் தொடர்பான அறிக்கை ஒன்றை மெட்டா நிறுவனம் தாக்கல் செய்தது. -\n\nபடம்: ஏஎஃப்பி\n\nAI\n\nSUMMARISE IN ENGLISH\n\nTrump's accounts freeze; $33.7 m Reconciliation amount, meta\n\nFacebook, now known as \"Metta,\" has agreed to pay former President Trump US$25 million to resolve a lawsuit over the suspension of his accounts. The settlement includes US$22 million for Trump and funds for his presidential library and legal fees. The decision was filed in a San Francisco court, marking the end of the legal dispute between Trump and Metta.\n\nGenerated by AI\n\nமெக்சிகோ சிட்டி:\n\n2021ஆம் ஆண்டு ஜனவரி மாதம் வெளியான அமெரிக்க அதிபர் தேர்தல் முடிவுகளை ஏற்றுக்கொள்ள முடியாத திரு டோனல்ட் டிரம்ப்பின் ஆதரவாளர்கள் வன்முறையில் ஈடுபட்டனர்.\n\nஇதற்கு அவர் பேச்சுகளும் பதிவுகளுமே காரணம் எனக் கருதிய சமூக ஊடகத் தளங்களான ‘ஃபேஸ்புக்’, முன்பு ‘டுவிட்டர்’ என அழைக்கப்பட்ட ‘எக்ஸ்’  ஆகியவை டிரம்ப்பின் கணக்குகளைத்  தற்காலிகமாக முடக்கின.\n\nஇதை எதிர்த்து  2021ஆம் ஆண்டு ஜூலை மாதம், டிரம்ப் வழக்குத் தொடுத்தார். இந்த வழக்கைச் சுமுகமாகத் தீர்க்க முடிவுசெய்த ஃபேஸ்புக் உரிமையாளரான ‘மெட்டா’ நிறுவனம் அவருக்குக் கிட்டத்தட்ட US$25 மில்லியன் (S$33.7 மில்லியன்) வழங்க ஒப்புக்கொண்டதாக ஜனவரி 29ஆம் தேதி தெரிவித்தது.\n\nஇந்தச் சமரசத் தொகையில், 22 மில்லியன் அமெரிக்க டாலர் டிரம்ப்பின் அதிபர் நூலகத்திற்கான நிதியாகவும் மீதமுள்ளவை வழக்கில் உள்ள பிரதி வாதிகளுக்கும்  சட்ட ஆலோசனை பெற்றதற்கான கட்டணமாகவும் வழங்கப்படும் எனக் கூறப்பட்டது.\n\nசான் ஃபிரான்சிஸ்கோவில் உள்ள மத்திய நீதிமன்றத்தில் சமரசம் தொடர்பான அறிக்கை ஒன்றை மெட்டா நிறுவனம் தாக்கல் செய்தது.\n\nகுறிப்புச் சொற்கள்\n\nடோனல்ட் டிரம்ப்\n\nமெட்டா\n\nகணக்குகள்\n\nமுடக்கம்\n\nதொடர்புடைய செய்திகள்\n\nடிக்டாக்கை வாங்க மைக்ரோசாஃப்ட் பேச்சு நடத்துவதாக டிரம்ப் தகவல்\n\n28 Jan 2025\n\n-\n\n12:25 PM", "images": [{"image_url": "https://cassette.sphdigital.com.sg/image/tamilmurasu/ea86995c3c77a6a5fc1c79d0219518bffec926c53182a313703d67cfd9649598?w=825", "alt_text": "b5768f64-e32b-4908-b7c6-b9d06330a542", "caption": "சான் ஃபிரான்சிஸ்கோவில் உள்ள மத்திய நீதிமன்றத்தில் சமரசம் தொடர்பான அறிக்கை ஒன்றை மெட்டா நிறுவனம் தாக்கல் செய்தது. - படம்: ஏஎஃப்பி"}, {"image_url": "https://cassette.sphdigital.com.sg/image/tamilmurasu/9d44369c5ed2861dd82b6a03c58bc819ca7f79ebfd0373eea08a32fe8d4767a6?w=235", "alt_text": "அமெரிக்க அதிபர் டோனல்ட் டிரம்ப், டிக்டாக் நிறுவனத்தை வாங்குவதன் தொடர்பில் சில தரப்பினருடன் பேச்சு நடத்துவதாக முன்னர் தெரிவித்திருந்தார்.", "caption": null}]}
{"article_url": "https://tamilmurasu.com.sg/cinema/santhanam-clashes-surya-screen", "site_title": "சூர்யாவுடன் திரையில் மோதும் சந்தானம்", "publish_date": "2025-01-30", "content": "சூர்யாவுடன் திரையில் மோதும் சந்தானம்\n\n30 Jan 2025 - 5:11 pm\n\n1\n\nmins read\n\nசந்தானம். -\n\nபடம்: ஊடகம்\n\nAI\n\nSUMMARISE IN ENGLISH\n\nSanthanam clashes with Surya on screen\n\nSanthanam's 126th film, \"Dt Next Level,\" starring Gautham Menon and others, is set to release on May 1. Notably, this release date coincides with the release of Surya's film, \"Retro.\" This marks the first on-screen clash between Santhanam and Surya.\n\nGenerated by AI\n\nசந்தானம் நடிப்பில் 125வது படமாக உருவானது ‘டி.டி.ரிடர்ன்’.\n\nஇதையடுத்து, ‘டிடி நெக்ஸ்ட் லெவல்’ படத்தில் நடித்து வந்தார் சந்தானம். இதில் கௌதம் மேனன், செல்வராகவன், யாஷிகா ஆனந்த், கீர்த்திகா, கஸ்தூரி, மொட்டை ராஜேந்திரன் உள்ளிட்ட பலர் நடித்துள்ளனர்.\n\nஎதிர்வரும் மே 1ஆம் தேதியன்று இந்தப் படம் வெளியாகும் எனத் தெரிகிறது.\n\nஇதே தேதியில்தான் கார்த்தி சுப்புராஜ் இயக்கத்தில் சூர்யா நடித்துள்ள ‘ரெட்ரோ’ படமும் வெளியாகிறது.\n\nமுதல்முறையாக சூர்யாவுடன் திரையில் மோதுகிறார் சந்தானம்.\n\nகுறிப்புச் சொற்கள்\n\nசூர்யா\n\nதிரைப்படம்\n\nவெளியீடு\n\nபோட்டி\n\nதொடர்புடைய செய்திகள்\n\nகோடம்பாக்க வலம்: ரஜினி முதல் ராஷ்மிகா வரை\n\n18 Jan 2025\n\n-\n\n4:35 PM\n\nமீண்டும் நகைச்சுவையில் களமிறங்கும் சந்தானம்\n\n22 Jan 2025\n\n-\n\n4:02 PM", "images": [{"image_url": "https://cassette.sphdigital.com.sg/image/tamilmurasu/32fb51159c3f1258b9e2d2e8509e7f695b00ca270961919a18d6651a5e5edca8?w=825", "alt_text": "07c07e23-8728-4e04-9d23-1e1a9636b87e", "caption": "சந்தானம். - படம்: ஊடகம்"}, {"image_url": "https://cassette.sphdigital.com.sg/image/tamilmurasu/297d98d2cc25824581771c3695c983024d47982c388de6b74056de73c63198a9?w=235", "alt_text": "திரையுலக நாயகிகள்.", "caption": null}, {"image_url": "https://cassette.sphdigital.com.sg/image/tamilmurasu/7bfa93b99874fd686fe608a8be4e62c8652ef0cf2f041718c01f8d5121e80608?w=235", "alt_text": "நடிகர் சந்தானம்.", "caption": null}]}
{"article_url": "https://tamilmurasu.com.sg/cinema/release-dates-upcoming-tamil-movies", "site_title": "எதிர்பார்ப்புகளை எகிற வைக்கும் படங்கள்", "publish_date": "2025-01-30", "content": "எதிர்பார்ப்புகளை எகிற வைக்கும் படங்கள்\n\n30 Jan 2025 - 4:36 pm\n\n3\n\nmins read\n\nதனுஷ். -\n\nபடம்: ஊடகம்\n\n1\n\nof\n\n4\n\nசூர்யா. -\n\nபடம்: ஊடகம்\n\n1\n\nof\n\n4\n\nவிக்ரம். -\n\nபடம்: ஊடகம்\n\n1\n\nof\n\n4\n\nசிம்பு. -\n\nபடம்: ஊடகம்\n\n1\n\nof\n\n4\n\nதனுஷ். -\n\nபடம்: ஊடகம்\n\n1\n\nof\n\n4\n\nசூர்யா. -\n\nபடம்: ஊடகம்\n\n1\n\nof\n\n4\n\nவிக்ரம். -\n\nபடம்: ஊடகம்\n\n1\n\nof\n\n4\n\nசிம்பு. -\n\nபடம்: ஊடகம்\n\n1\n\nof\n\n4\n\nதனுஷ். -\n\nபடம்: ஊடகம்\n\n1\n\nof\n\n4\n\nAI\n\nSUMMARISE IN ENGLISH\n\nRelease dates for upcoming tamil movies\n\nThis article provides release dates for upcoming films featuring Tamil cinema's leading heroes. Ajith's \"Perseverance\" and \"Good Bad Akli\" are set for February 6 and April 10, respectively. Dhanush's \"Nilavu Enamel Ennami Kodi\" and \"Idli Shop\" will release in February and April. Surya's \"Gangua\" and \"Retro\" are slated for May 1. Vikram's \"Veera Theera Suran: Part 2\" is postponed to March 27, while his \"Maveeran\" is in production. Vijay's \"Thalapathy 69\" is in progress. Rajinikanth's \"Coolie\" and \"Jailer 2\" are expected in August or September. Kamal and Simbu's \"Tak Life\" will release on June 5. Sivakarthikeyan and S.K.'s \"Parasahakthi\" are also set for release this year.\n\nGenerated by AI\n\nதமிழ் சினிமாவின் தலைநகரமான கோடம்பாக்கத்தில் உள்ள கதாநாயகர்களிடம் பொதுவாக ஒரு நல்ல குணத்தைக் காண முடியும்.\n\nகடந்த ஆண்டில் எதிர்கொண்ட வெற்றி, தோல்விகள் குறித்தெல்லாம் அதிகம் யோசித்து மனதைக் குழப்பிக் கொள்ளாமல், அடுத்து என்ன கதை, படம், இயக்குநர் எனக் களமிறங்கி விடுவார்கள்.\n\nஅந்த வகையில், இவ்வாண்டு பெரிய கதாநாயகர்களின் நடிப்பில் உருவாகும் திரைப்படங்களின் வெளியீட்டுத் தேதி கிட்டத்தட்ட உறுதி செய்யப்பட்டுவிட்டது.\n\nஅது குறித்துப் பார்ப்போம்.\n\nஅஜித்\n\n‘விடாமுயற்சி’ திரைப்படத்தின் வெளியீடு தள்ளிப்போனதால் அவரது ரசிகர்கள் வருத்தமடைந்தனர். எனினும், பிப்ரவரி 6ஆம் தேதி படம் வெளியாவது உறுதியாகிவிட்டது.\n\nதயாரிப்புத் தரப்பான லைகா நிறுவனம் இதை அதிகாரபூர்வமாக அறிவித்துள்ளது.\n\n“பண்டிகை நாளன்று படம் வெளிவரவில்லை எனக் கவலைப்பட வேண்டாம். படம் வெளியாகும் நாள், பண்டிகை நாளாக மாறும்,” என நடிகர் அஜித்தும் இயக்குநரிடம் கூறியிருக்கிறாராம்.\n\nஇந்த ஆண்டு முன்னணி நாயகனின் நடிப்பில் வெளியாகும் முதல் படம் ‘விடாமுயற்சி’தான். கடந்த ஆண்டு அஜித்தின் எந்தப் படமும் வெளியாகவில்லை.\n\nஇந்நிலையில், ஆதிக் ரவிச்சந்திரன் இயக்கத்தில் அஜித் நடித்துள்ள ‘குட் பேட் அக்லி’ படமும் எதிர்வரும் ஏப்ரல் 10ஆம் தேதி திரைக்கு வருகிறது. எனவே, அவரது ரசிகர்கள் இரட்டிப்பு உற்சாகத்தில் உள்ளனர்.\n\nதனுஷ்\n\nநடிகராக மட்டுமின்றி தனுஷ் இயக்குநராகவும் களமிறங்கியிருக்கும் இரண்டு திரைப்படங்கள் இவ்வாண்டு வெளியாகிறது.\n\nஅவர் இயக்கியுள்ள ‘நிலவுக்கு என்மேல் என்னடி கோபம்’ திரைப்படம் பிப்ரவரி மாதம் திரைக்கு வருகிறது. முழுக்க முழுக்க இளையர்களை வைத்து, இளையர்களைக் கவரும் அனைத்து அம்சங்களையும் உள்ளடக்கி இப்படத்தை இயக்கி உள்ளாராம் தனுஷ்.\n\nமேலும், இவர் இயக்கியுள்ள ‘இட்லி கடை’ திரைப்படமும் இவ்வாண்டு ஏப்ரல் 10ஆம் தேதி திரையரங்குகளில் வெளியாகிறது.\n\nமனிதர் நடிப்பிலும் குறை வைக்கவில்லை. சேகர் கமுலா இயக்கத்தில் இவர் நடித்திருக்கும் ‘குபேரா’ திரைப்படமும் இவ்வாண்டு வெளியாகும் என எதிர்பார்க்கப்படுகிறது.\n\nசூர்யா\n\nசூர்யா நடிப்பில் கடந்த ஆண்டு வெளியான ‘கங்குவா’ திரைப்படம் சொல்லிக்கொள்ளும் அளவு வசூல் காணவில்லை.\n\nபடம் குறித்த விமர்சனங்கள் அவரைச் சீண்டும் விதமாக அமையவே, மனைவி ஜோதிகா விமர்சகர்களைப் பற்றியே விமர்சித்து பதிலடி கொடுத்தார்.\n\nஎனினும், வருத்தத்தை எல்லாம் மூட்டை கட்டி வைத்துவிட்டு கார்த்திக் சுப்புராஜ் இயக்கத்தில் ஒரு படம், ஆர்.ஜே.பாலாஜி இயக்கத்தில் ஒரு படம் என அடுத்தடுத்து பம்பரமாய் சுற்றி வந்தார் சூர்யா.\n\nஇதில் கார்த்திக் சுப்புராஜின் ‘ரெட்ரோ’ திரைப்படம் மே 1ஆம் தேதி திரையரங்குகளில் வெளியாக உள்ளது. ஆர்.ஜே.பாலாஜி இயக்கும் ‘சூர்யா 45’ படத்தின் படப்பிடிப்பு தற்போது மற்றொரு புறம் நடந்து கொண்டிருக்கிறது.\n\nவிக்ரம்\n\nகடந்தாண்டு ‘தங்கலான்’ பட நாயகனாக மிரட்டியிருந்தார் விக்ரம். இப்படத்திற்கான அவரது உழைப்பு பேரளவில் பாராட்டுகளைப் பெற்றுத் தந்தது.\n\nபின்னர், ‘சித்தா’ அருண்குமார் இயக்கத்தில் ‘வீர தீர சூரன்: பாகம் 2’ திரைப்படத்தில் நடிக்கத் தொடங்கினார். ஒரே இரவில் நடக்கும் சம்பவம்தான் இத்திரைப்படத்தின் கதையாம்.\n\nஇப்படமும் இம்மாதம் வெளியாகும் என முன்பு அறிவித்திருந்தனர். ஆனால், வெளியீட்டை தற்போது மார்ச் மாதம் 27ஆம் தேதிக்குத் தள்ளி வைத்திருக்கிறார்கள்.\n\n‘சித்தா’ அருண்குமாரைத் தொடர்ந்து ‘மாவீரன்’ படத்தின் இயக்குநர் மடோன் அஸ்வினுடன் இணைந்திருக்கிறார் விக்ரம். அவர் இயக்கும் படத்தில்தான் தற்போது நடித்து வருகிறார்.\n\nவிஜய்\n\nவிஜய்யின் கடைசி திரைப்படமான ‘தளபதி 69’ படத்தின் படப்பிடிப்பு தொடங்கி விறுவிறுப்பாக நடைபெற்று வருகிறது. மற்றொரு புறம் தன்னுடைய கட்சிப் பணிகளையும் கவனித்து வருகிறார் விஜய்.\n\nஇந்நிலையில், இப்படத்துக்கு ‘ஜன நாயகன்’ எனப் பெயர் வைத்துள்ளனர். படத்தின் முதல் தோற்றச் சுவரொட்டியும் வெளியாகி உள்ளது.\n\nரஜினி\n\nரஜினியின் ‘கூலி’ திரைப்படத்தின் படப்பிடிப்பு நடந்து கொண்டிருக்கிறது. இவ்வாண்டு ஆகஸ்ட் அல்லது செப்டம்பர் மாதத்தில் படம் வெளியாகக் கூடும்.\n\nஇதனைத் தவிர, ‘ஜெயிலர்’ படத்தின் முதல் பாகத்தின் பிரம்மாண்ட வெற்றியைத் தொடர்ந்து, ரஜினி ‘ஜெயிலர் 2’ படத்தில் நடிக்கவிருக்கிறார். இப்படத்திற்கான அறிவிப்பு அண்மையில் வெளியானது.\n\nஇப்படங்களைத் தாண்டி கமல், சிம்பு நடிக்கும் ‘தக் லைஃப்’ திரைப்படமும் ஜூன் மாதம் 5ஆம் தேதி வெளியாக உள்ளது. கடந்தாண்டு சிம்புவின் எந்த திரைப்படமும் திரையரங்குகளில் வெளியாகவில்லை.\n\n‘நாயகன்’ படத்திற்குப் பிறகு மீண்டும் கமலும் மணிரத்னமும் இணைந்திருப்பதால் கூடுதல் எதிர்பார்ப்பும் இப்படத்திற்கு நிலவுகிறது.\n\nமேலும், ஏ.ஆர்.முருகதாஸ் இயக்கத்தில் சிவகார்த்திகேயன் நடிக்கும் படத்தின் படப்பிடிப்பும் கிட்டத்தட்ட முடிவடைந்துவிட்டதாம். இந்தப் படமும் இவ்வாண்டு வெளியாகவிருக்கிறது. தவிர, சுதா கொங்கரா இயக்கத்தில் ‘பராசக்தி’ படத்தில் நடித்து வருகிறார் எஸ்.கே.\n\nஎனவே, இந்த ஆண்டு ரசிகர்களுக்கு கொண்டாட்டம்தான்.\n\nகுறிப்புச் சொற்கள்\n\nரஜினி\n\nகமல்\n\nவிஜய்\n\nஅஜித்\n\nசிம்பு\n\nசிவகார்த்திகேயன்\n\nதொடர்புடைய செய்திகள்\n\nமே மாதத்தில் வெளியீடு காண உள்ள திரைப்படங்கள்\n\n28 Apr 2018\n\n-\n\n8:49 AM\n\nவிஜய் நடிப்பில் உருவாகிறது ‘ஜன நாயகன்’\n\n26 Jan 2025\n\n-\n\n3:59 PM\n\nகோடம்பாக்க வலம்: ரஜினி முதல் ராஷ்மிகா வரை\n\n18 Jan 2025\n\n-\n\n4:35 PM\n\nஉருவாகிறது ‘ஜெயிலர்-2’\n\n15 Jan 2025\n\n-\n\n3:51 PM\n\nஅஜித்துடன் மோதும் தனுஷ்\n\n23 Jan 2025\n\n-\n\n4:22 PM\n\n‘அஜித் வெற்றிக்கு விடாமுயற்சியே காரணம்’\n\n09 Jan 2025\n\n-\n\n5:13 PM", "images": [{"image_url": "https://cassette.sphdigital.com.sg/image/tamilmurasu/e5b3bf72b2ca4c96ea047a599ab226865a2a3e01925935640e63e7a5f9a29558?w=825", "alt_text": "f4ac9ac9-a671-4ccc-9966-1c8d8b2dd95b", "caption": "தனுஷ். - படம்: ஊடகம் 1 of 4"}, {"image_url": "https://cassette.sphdigital.com.sg/image/tamilmurasu/e3bee9fed8404010a3af88887a8db6b90c6d3d6c7e747d632a6c10727b3af8f4?w=825", "alt_text": "6b7b5965-fb03-40eb-a2d8-f1e71f38afff", "caption": "சூர்யா. - படம்: ஊடகம் 1 of 4"}, {"image_url": "https://cassette.sphdigital.com.sg/image/tamilmurasu/3d8c66b0e473bda8e8b8de46cab38935b70b7f044659aa95f07094844dc8085e?w=825", "alt_text": "920b1daa-b4ab-4f15-88cd-f0ac4f3110c6", "caption": "விக்ரம். - படம்: ஊடகம் 1 of 4"}, {"image_url": "https://cassette.sphdigital.com.sg/image/tamilmurasu/51737abe48bb41e82512f4b7511abb871898aa918cfd83f2696877130a9265fc?w=825", "alt_text": "333e39ed-2929-4ef2-9431-93a53d11c9ad", "caption": "சிம்பு. - படம்: ஊடகம் 1 of 4"}, {"image_url": "https://cassette.sphdigital.com.sg/image/tamilmurasu/aba0abf424b96e1b1fe74756cd309da8125ddcfe919ee5c8affd70e3c07b5318?w=235", "alt_text": null, "caption": null}, {"image_url": "https://cassette.sphdigital.com.sg/image/tamilmurasu/af0cac3c908d557852cb54a4e8f1d9d7c9ff9817d097db6bc0bae04d3de27c54?w=235", "alt_text": "‘ஜன நாயகன்’ பட சுவரொட்டி.", "caption": null}, {"image_url": "https://cassette.sphdigital.com.sg/image/tamilmurasu/297d98d2cc25824581771c3695c983024d47982c388de6b74056de73c63198a9?w=235", "alt_text": "திரையுலக நாயகிகள்.", "caption": null}, {"image_url": "https://cassette.sphdigital.com.sg/image/tamilmurasu/18c68e839fb9c2f4e4ec5c9e9be7d5b5823913c15f02810beace21a86475ec29?w=235", "alt_text": "‘ஜெயிலர்-2’ படத்தில் ரஜினி.", "caption": null}, {"image_url": "https://cassette.sphdigital.com.sg/image/tamilmurasu/d241ee26ef97bb7dedf7f6513389378f23ca5d93aeb286aced7d2a8371c508ff?w=235", "alt_text": "அஜித்தின் ‘குட் பேட் அக்லி’, தனுஷின் ‘இட்லி கடை’ சுவரொட்டிகள்.", "caption": null}, {"image_url": "https://cassette.sphdigital.com.sg/image/tamilmurasu/2badb0ab0df1f8f8bc0c1c6de2b46ee7f3ebc8077a18eb192b61a4c77b0414cc?w=235", "alt_text": "நடிகர் அஜித்.", "caption": null}]}
{"article_url": "https://tamilmurasu.com.sg/lifestyle/past-date-does-not-spell-end", "site_title": "நீடித்த நிலைத்தன்மைக்குப் பங்காற்றும் ‘மோனோ’", "publish_date": "2025-01-29", "content": "நீடித்த நிலைத்தன்மைக்குப் பங்காற்றும் ‘மோனோ’\n\n29 Jan 2025 - 8:00 pm\n\n4\n\nmins read\n\nதேக்கா பிளேசின் முதல் அடித்தளத்தில் அமைந்துள்ள ‘மோனோ’ சமூக நிறுவனம். -\n\nபடம்: ரவி சிங்காரம்\n\nரவி சிங்காரம்\n\n>\n\nAI\n\nSUMMARISE IN ENGLISH\n\nPast the date does not spell the end\n\nIn 2023, Singapore wasted an estimated 755,000 tonnes of food, including edible items discarded due to approaching 'best before' dates and damaged packaging. To address this issue, Mono, a social enterprise co-funded by the National Environment Agency and National Youth Council, was established in 2022. Mono offers food and drinks nearing or past their 'best before' dates. Customers can pick up boxes with suggested price ranges and fill them up as much as they want as long as nothing falls out when shaken. They can then accordingly pay and contribute to the sustainability cause. Mono encourages consumers to assess food quality through sensory cues and provides guidance on foods with shelf life extended through proper storage and processing. Despite misconceptions about food safety, Mono emphasizes the importance of using discretion and avoiding consumption of outdated products by high-risk groups. Mono also offers free items through its Worthy website and encourages people to donate items to one another through the site. Volunteers like S Lohitha and Urvii Pradhan also play an integral role in Mono's daily operations.\n\nGenerated by AI\n\nசிங்கப்பூரில் 2023ஆம் ஆண்டில் 755,000 டன் உணவு விரயம் ஏற்பட்டது என்றும், அதில் 18 விழுக்காடே மறுசுழற்சி செய்யப்பட்டது என்றும் தேசிய சுற்றுப்புற அமைப்பு கூறுகிறது.\n\nகுறிப்பாக, கொவிட்-19 காலத்திலும் அதைத் தொடர்ந்தும் பொதுமக்கள் பலரும் இணையத்தில் உணவுப் பொருள்கள் வாங்கியதால், சில்லறை வர்த்தகர்களுக்கும் அவர்களுக்கு விநியோகிப்பவர்களுக்கும் உணவுப் பொருள்கள் மிஞ்சின. அவை காலாவதித் தேதியையோ சிறந்த நிலையிலிருப்பதற்கான காலக்கெடுவையோ நெருங்கும்போது தூக்கியெறியப்பட்டன. சில உணவு, பானங்கள் சேதமடைந்ததாலும் மொத்தமாக வீசப்பட்டன.\n\nஅவற்றுக்கு மறுவாழ்வு கொடுக்கும் நோக்கில், ஜனவரி 2022ல் தொடங்கியது ‘மோனோ’ (MoNo) எனும் சமூக நிறுவனம். அதற்கு தேசிய சுற்றுப்புற அமைப்பும் தேசிய இளையர் மன்றமும் நிதி ஆதரவு வழங்குகின்றன.\n\nகடந்த ஜூலை மாதத்தில் சைனாடவுனிலிருந்து தேக்கா பிளேசின் முதல் அடித்தளத்திற்கு இடம்பெயர்ந்த ‘மோனோ’ கடையில், ‘பெஸ்ட் பிஃபோர்’ தேதியை நெருங்கும் அல்லது கடந்த உணவு, பானங்களைப் பெறலாம்.\n\nஇவை காய்கறிகள், பழங்கள், இறைச்சி போன்று விரைவில் கெடாதவை; உணவுகெடாப் பதனம் (Aseptic packaging), உயர்வெப்பப் பதனம் (UHT), போன்ற முறைகள்மூலம் ‘பெஸ்ட் பிஃபோர்’ தேதியையும் தாண்டி கூடுதல் காலம் நீடிக்கக்கூடியவை.\n\nமோனோவில் ‘பெஸ்ட் பிஃபோர்’ தேதியைக் கடந்த பானம். -\n\nபடம்: ரவி சிங்காரம்\n\nகடைக்குள்ளே இப்பொருள்களுக்குத் தனித்தனியாக விலை குறிப்பிடப்படுவதில்லை. வாடிக்கையாளர்கள் வெவ்வேறு அளவுகளில் உள்ள பெட்டிகளைத் தேர்ந்தெடுத்து, குலுக்கினால் விழாத அளவிற்குப் பொருள்களை நிரப்பலாம். ஒவ்வொரு பெட்டி அளவுக்கும் பரிந்துரைக்கப்பட்ட நன்கொடை வரம்பு உள்ளது. அதற்கு ஏற்றாற்போல் மக்கள் பணம் செலுத்துகின்றனர்.\n\n‘மோனோ’ தொண்டூழியர் சு.லோஹித்தா, 19. -\n\nபடம்: ரவி சிங்காரம்\n\n“ஆனால் ஒருவர் தனக்குப் போதிய பணம் இல்லை என்றோ, குறைவாகவோ கூடுதலாகவோ பணம் கொடுக்க விருப்பம் என்றோ கூறினாலும் நாங்கள் ஏற்றுக்கொள்கிறோம். மக்கள் கொடுக்கும் பணம் அந்த உணவுப் பொருள்களுக்கான விலையல்ல. அது நீடித்த நிலைத்தன்மைக்கான அவர்களின் பங்களிப்பு,” என்றார் ‘மோனோ’ இணை நிறுவனர் லொரெய்ன் கோ.\n\n“முதன்முதலில் நாங்கள் தொடங்கியபோது அனைத்தும் இலவசமாக இருந்தன. ஆனால், மக்கள் பொருள்களைப் பெற்றபின் அவற்றைச் சேகரித்து வீணாக்கினர். அதனால் ஒரு வெள்ளிக்கு வழங்கத் தொடங்கினோம். அப்போதும் மக்கள் விலையுயர்ந்தவற்றையே எடுத்தனர். அதனால் 80 விழுக்காட்டுத் தள்ளுபடியில் விற்றும் பார்த்தோம். பின்பு இந்த பெட்டி முறைக்கு மாறினோம்,” என்றார் ‘மோனோ’வின் மற்றோர் இணை நிறுவனர் லியனார்ட் ‌ஷீ.\n\nகுலுங்கினால் விழாத அளவிற்குப் பெட்டிகளை நிரப்பலாம்.  -\n\nபடம்: ரவி சிங்காரம்\n\nவெவ்வேறு அளவுகளிலான பெட்டிகள் உள்ளன. ஒவ்வொரு பெட்டி அளவுக்கும் பரிந்துரைக்கப்பட்ட நன்கொடை வரம்பு இருக்கும்.  -\n\nபடம்: ரவி சிங்காரம்\n\nகுறிக்கப்பட்டுள்ள தேதியை\nகடந்தாலும் உண்ணலாம்\n\n“உணவுப் பொருள்களில் குறிக்கப்படும் தேதியைக் கண்டு, அந்தத் தேதிக்குப் பின் அந்த உணவு உட்கொள்வதற்குப் பாதுகாப்பானதல்ல எனப் பலரும் தவறாகப் புரிந்துகொள்கின்றனர். ‘இந்த தேதிவரை சிறந்த நிலையில் இருக்கும்’ (பெஸ்ட் பிஃபோர்) எனப் பதிக்கப்பட்டிருந்தாலும், சரியாகப் பதப்படுத்தியிருந்தால் அதைத் தாண்டியும் அந்த உணவு உட்கொள்ளும் நிலையில் இருக்க வாய்ப்பு உண்டு.\n\n“அதனால் ‘பார், நுகர், சுவை’ என்ற வழிமுறைமூலம் உணவுப் பொருள்கள் இன்னும் நல்ல நிலையில் இருக்கின்றனவா எனத் தெரிந்துகொள்ளும்படி மக்களுக்கு அறிவுறுத்துகிறோம். உற்பத்தியாளர்களும் வழங்குநர்களும் எப்பொருள்கள் எப்பொழுதுவரை நீடிக்கும் என்றும் எங்களுக்கு ஆலோசனை வழங்குவர்,” என்றார் லியனார்ட்.\n\n‘மோனோ’ இணை நிறுவனர் லொரெய்ன். -\n\nபடம்: ரவி சிங்காரம்\n\nஉதாரணத்திற்கு, பிஸ்கட்டுகள், குக்கீஸ் போன்றவை தேதி கடந்தாலும் சரியாகப் பத்திரப்படுத்தப்பட்டிருந்தால் அதிகபட்சம் மென்மையாகத்தான் இருக்கும் என்றும் அவர் கூறினார்.\n\nமக்கள் கொடுக்கும் பணம் அந்த உணவுப் பொருள்களுக்கான விலையல்ல. அது நீடித்த நிலைத்தன்மைக்கான அவர்களின் பங்களிப்பு.\n\nமோனோ இணை நிறுவனர் லொரெய்ன் கோ\n\n“எங்கள் தொண்டூழியர்களும் நாங்களும் உணவுப் பொருள்களை நாங்களே சோதித்தும் பார்க்கிறோம். மக்களும் தாங்கள் எடுத்துச் சென்ற பொருள்கள் ஏதேனும் காலாவதியானதாகக் கருதினால் உடனே எங்களிடம் தெரிவித்து, வேறொன்றை எடுத்துச் செல்லலாம்,” என்றார் லியனார்ட்.\n\nஆனால், வயதில் மிகக் குறைந்தவர்களும் மூத்தோரும், கர்ப்பிணிப் பெண்களும் ஏதேனும் ஒவ்வாமை (allergy) கொண்டோரும் இப்பொருள்களைத் தவிர்க்கும்படி அவர் வலியுறுத்தினார்.\n\n‘worthy.mono.sg’ எனும் இணையத்தளத்தையும் தொடங்கி, அதன்வழி மக்களுக்கு இலவசப் பொருள்களையும் வழங்கிவருகிறது ‘மோனோ’. மக்களும் தாங்கள் ஏதேனும் நன்கொடையாக வழங்கவோ பெறவோ விரும்பினால் அத்தளத்தை நாடலாம்.\n\nஉணவுக் கட்டுப்பாடுகள் அதிகம்\n\nதற்போது இங்கிலாந்திலும் அமெரிக்காவின் சில மாநிலங்களிலும் ‘பெஸ்ட் பிஃபோர்’ தேதியைத் தாண்டியும் உணவுவகைகள் கடைகளில் விற்கப்படலாம். இங்கிலாந்தில் சில கடைகள் ‘பெஸ்ட் பிஃபோர்’ தேதியைக் காட்டுவதையே நிறுத்தியுள்ளன.\n\nஆனால், சிங்கப்பூரில் சட்டப்படி பெஸ்ட் பிஃபோர் தேதி, காலாவதித் தேதி, பயன்படுத்துவதற்கான இறுதித் தேதி, ஆகிய தேதிகளைத் தாண்டி எந்த உணவும் விற்கப்படக்கூடாது என சிங்கப்பூர் உணவு அமைப்பின் இணையத்தளத்தில் குறிப்பிடப்பட்டுள்ளது.\n\nசிங்கப்பூர் 90 விழுக்காட்டுக்கும் மேலான உணவை மற்ற நாடுகளிலிருந்து இறக்குமதி செய்கிறது. அவற்றில் சில நாடுகள் அனைத்துலகத் தரநிலைகளின் அடிப்படையில் ‘பெஸ்ட் பிஃபோர்’, காலாவதித் தேதிகளைக் குறிப்பிடுவதில்லை. அதனால், சிங்கப்பூரில் எச்சரிக்கை கருதி, அனைத்தும் ஒன்றாகக் கருதப்படுகின்றன.\n\nஇதனால் உணவு விரயமாவதால், ‘பெஸ்ட் பிஃபோர்’ தேதி குறித்து சிங்கப்பூர் சட்டம் இன்னும் மேம்பட்டு இருந்தால் நன்றாக இருக்கும் என்றும் கூடுதல் வழங்குநர்கள் உணவு விரயத்தைத் தடுக்க முன்வருவதைத் தாம் விரும்புவதாகவும் கூறினார் லொரெய்ன்.\n\n“கண்டிப்பான சட்டம் ஒருபுறம், உற்பத்தியாளர்கள் தங்கள் பெயரைத் தற்காக்கவும் உணவுவகைகளை வீசுகின்றனர்,” என்றார் அவர்.\n\nதொண்டூழியர்களின் \nஇன்றியமையாப் பங்கு\n\nதொண்டூழியர்களின் உதவியால் ‘மோனோ’ அன்றாடம் பகலில் தொடங்கி இரவுவரை இயங்கிவருகிறது.\n\nநீ ஆன் பலதுறைத் தொழிற்கல்லூரியில் மருந்து அறிவியல் பயிலும் சு.லோஹித்தா, 19, கடந்த ஆண்டு அக்டோபரிலிருந்து ‘மோனோ’வில் தொண்டாற்றிவருகிறார்.\n\n“நான் வாரத்தில் இருமுறையாவது பள்ளி முடிந்ததும் இங்கு மூன்று மணிநேரம் தொண்டாற்றுவேன். இங்கு நிறைய கற்றுக்கொண்டேன்,” என்றார் லோஹித்தா.\n\nபள்ளி விடுமுறையில் தொண்டூழிய வாய்ப்புகளைத் தேடிக்கொண்டிருந்தபோது ஊர்வி பிரதா, 17, ‘மோனோ’வைப் பற்றி அறிந்துகொண்டார். சுற்றுப்புறத்தைக் காப்பதில், குறிப்பாக மறுசுழற்சியில் நாட்டம் கொண்ட அவருக்கு இது நல்ல வாய்ப்பாகத் தோன்றியது.\n\n“இதன்வழி மக்களுக்கு உணவு விரயத்தைப் பற்றி விழிப்புணர்வை ஏற்படுத்தினேன்,” என்றார் அவர்.\n\n‘மோனோ’ பற்றிய மேல்விவரங்களுக்கு mono.sg இணையத்தளத்தை நாடலாம்.\n\nபொங்கல் பண்டிகையை முன்னிட்டு போலி@கிளைவ் ஸ்த்ரீட்டில் மக்களுக்கு ‘மோனோ’ இலவசமாகப் பானங்களை வழங்கியபோது தொண்டாற்றிய ஊர்வி பிரதான், 17 (வலம்). -\n\nபடம்: ரவி சிங்காரம்\n\n‘மோனோ’ கடையில் ஒரு பையுடன் பானமும் பெற்று மகிழ்ந்த வெளிநாட்டு ஊழியர். -\n\nபடம்: ரவி சிங்காரம்\n\nகுறிப்புச் சொற்கள்\n\nஉணவு\n\nசுற்றுப்புறம்\n\nமறுசுழற்சி\n\nதொடர்புடைய செய்திகள்\n\nஆர்ச்சர்ட் பகுதியில் பணிப்பெண்கள் சட்டவிரோதமாக உணவு விற்பதாக விசாரணை\n\n23 Jan 2025\n\n-\n\n4:05 PM\n\nசிங்கப்பூரின் உணவுப் பாதுகாப்பையும் இடர்காப்பையும் வலுப்படுத்த புதிய சட்டம்  நிறைவேற்றம்\n\n09 Jan 2025\n\n-\n\n5:12 PM\n\n‘உள்ளூர் மீன் பண்ணைகளுக்கு ஆதரவு தருக’\n\n31 Dec 2024\n\n-\n\n3:29 PM", "images": [{"image_url": "https://cassette.sphdigital.com.sg/image/tamilmurasu/8e58df2ff87ded1aa85b471441284d812db428812f3d15b570b6ddc1a229ca02?w=825", "alt_text": "2bd308be-6e4b-42f1-9623-0472e369cd46", "caption": "தேக்கா பிளேசின் முதல் அடித்தளத்தில் அமைந்துள்ள ‘மோனோ’ சமூக நிறுவனம். - படம்: ரவி சிங்காரம்"}, {"image_url": "https://cassette.sphdigital.com.sg/image/tamilmurasu/9b89149119410158a3ec2e5937a0c9dea9751fdfef999e593a5a94dcf5899bda", "alt_text": "author", "caption": null}, {"image_url": "https://cassette.sphdigital.com.sg/image/tamilmurasu/6e4cf7c5de0a30e9806ed86697117be12cc420b62a8238829ed73ac6edaf6cc2?w=825", "alt_text": "மோனோவில் ‘பெஸ்ட் பிஃபோர்’ தேதியைக் கடந்த பானம்.", "caption": "மோனோவில் ‘பெஸ்ட் பிஃபோர்’ தேதியைக் கடந்த பானம். - படம்: ரவி சிங்காரம்"}, {"image_url": "https://cassette.sphdigital.com.sg/image/tamilmurasu/4dbdc96b5ebd87f0d56fc985243a453ce6e7e4ed8ab641ea47103b202d9b5ad7?w=825", "alt_text": "‘மோனோ’ தொண்டூழியர் சு.லோஹித்தா, 19.", "caption": "‘மோனோ’ தொண்டூழியர் சு.லோஹித்தா, 19. - படம்: ரவி சிங்காரம்"}, {"image_url": "https://cassette.sphdigital.com.sg/image/tamilmurasu/ce9c6137e93fc01000e0c4dceb8c93e0589d60f79248e4aa942230d0f619348b?w=825", "alt_text": "குலுங்கினால் விழாத அளவிற்குப் பெட்டிகளை நிரப்பலாம். ", "caption": "குலுங்கினால் விழாத அளவிற்குப் பெட்டிகளை நிரப்பலாம்.  - படம்: ரவி சிங்காரம்"}, {"image_url": "https://cassette.sphdigital.com.sg/image/tamilmurasu/b6a462e7c2ebb5a1c6bcecff32e6e6d079961e62b5f753da1d4d30005713428d?w=825", "alt_text": "வெவ்வேறு அளவுகளிலான பெட்டிகள் உள்ளன. ஒவ்வொரு பெட்டி அளவுக்கும் பரிந்துரைக்கப்பட்ட நன்கொடை வரம்பு இருக்கும். ", "caption": "வெவ்வேறு அளவுகளிலான பெட்டிகள் உள்ளன. ஒவ்வொரு பெட்டி அளவுக்கும் பரிந்துரைக்கப்பட்ட நன்கொடை வரம்பு இருக்கும்.  - படம்: ரவி சிங்காரம்"}, {"image_url": "https://cassette.sphdigital.com.sg/image/tamilmurasu/6e0be1bbce9deb4f91cff79553c16a6ac5e292f6d3caaa89a05d7013ce9566cb?w=825", "alt_text": "‘மோனோ’ இணை நிறுவனர் லொரெய்ன்.", "caption": "‘மோனோ’ இணை நிறுவனர் லொரெய்ன். - படம்: ரவி சிங்காரம்"}, {"image_url": "https://cassette.sphdigital.com.sg/image/tamilmurasu/16385578661807613a11a2807b6725de98eb1b06f0b8019c821ad2c9a0f101e2?w=825", "alt_text": "பொங்கல் பண்டிகையை முன்னிட்டு போலி@கிளைவ் ஸ்த்ரீட்டில் மக்களுக்கு ‘மோனோ’ இலவசமாகப் பானங்களை வழங்கியபோது தொண்டாற்றிய ஊர்வி பிரதான், 17 (வலம்).", "caption": "பொங்கல் பண்டிகையை முன்னிட்டு போலி@கிளைவ் ஸ்த்ரீட்டில் மக்களுக்கு ‘மோனோ’ இலவசமாகப் பானங்களை வழங்கியபோது தொண்டாற்றிய ஊர்வி பிரதான், 17 (வலம்). - படம்: ரவி சிங்காரம்"}, {"image_url": "https://cassette.sphdigital.com.sg/image/tamilmurasu/2729050ba3b95e3e0f483c40ed48cf538b4482e45ba7a3f750faf2526b58a35a?w=825", "alt_text": "‘மோனோ’ கடையில் ஒரு பையுடன் பானமும் பெற்று மகிழ்ந்த வெளிநாட்டு ஊழியர்.", "caption": "‘மோனோ’ கடையில் ஒரு பையுடன் பானமும் பெற்று மகிழ்ந்த வெளிநாட்டு ஊழியர். - படம்: ரவி சிங்காரம்"}, {"image_url": "https://cassette.sphdigital.com.sg/image/tamilmurasu/3e434b6bbfb60340cf7fbd3c2c2342ab3158a0bbf3c5551b6e3f4cee5f1e9117?w=235", "alt_text": "வீட்டில் சமைக்கப்பட்ட உணவைப் பெண்கள் சிலர் ஆர்ச்சர்ட் பகுதியில் சட்டவிரோதமாக விற்று வருவதாக ஷின் மின் டெய்லி நியூஸ் கண்டறிந்தது.", "caption": null}, {"image_url": "https://cassette.sphdigital.com.sg/image/tamilmurasu/c954a8a5f00459e92570607223cd7785b31022836d2b521fd77581c0722bda9c?w=235", "alt_text": "புதிய சட்டத்தின்கீழ் உணவுப் பாதுகாப்பு தொடர்பான குற்றத்திற்காக ஒரு நிறுவனம் அதிகபட்சமாக $50,000 அபராதத்தைச் செலுத்த நேரிடலாம்.", "caption": null}, {"image_url": "https://cassette.sphdigital.com.sg/image/tamilmurasu/120b9d27245395de403eeed500d481321a462e9a510df3046c5f7c8dda234899?w=235", "alt_text": "2024 ஜூன் 15ஆம் தேதி தெம்பனிஸ் ரவுண்ட் சந்தையில் மீன் வாங்கும் வாடிக்கையாளர்கள்.", "caption": null}]}
{"article_url": "https://tamilmurasu.com.sg/singapore/migrant-workers-pleasantly-surprised-chinese-new-year-party", "site_title": "வெளிநாட்டு ஊழியர்களுக்‌கு இன்ப அதிர்ச்சி தந்த விருந்து", "publish_date": "2025-01-30", "content": "வெளிநாட்டு ஊழியர்களுக்‌கு இன்ப அதிர்ச்சி தந்த விருந்து\n\n30 Jan 2025 - 5:30 am\n\n3\n\nmins read\n\nமனிதவள மூத்த துணையமைச்சர் டாக்‌டர் கோ போ கூன் இந்நிகழ்ச்சியில் சிறப்பு விருந்தினராக வருகை புரிந்து ‘லோ ஹே’ விருந்தில் கலந்துகொண்டார். -\n\nபடம்: த.கவி\n\nயோகிதா அன்புச்செழியன்\n\n>\n\nAI\n\nSUMMARISE IN ENGLISH\n\nMigrant workers pleasantly surprised Chinese New Year party\n\nA Chinese New Year dinner for migrant workers in Singapore featured emotional video messages from their families abroad. Despite being away from home, the event provided a sense of community and cultural exchange. Senior Minister of State Dr. Koh Poh Koon participated in the festivities, which included Chinese calligraphy and the \"lo hei\" ritual. The event, organized by MOM and the Huang Clan Association, aims to bridge cultural differences and celebrate the hard work of migrant workers.\n\nGenerated by AI\n\nசீனாவில் இருக்‌கும் குடும்பத்தார் தங்களின் சீனப் புத்தாண்டு வாழ்த்துகளைக் காணொளிவழி தெரிவிப்பதைப் பெரிய திரையில் பார்த்தபோது 51 வயது வெளிநாட்டு ஊழியர் ஹாவ் சிங்கன் கண்கலங்கினார்.\n\nஹுவாங் குலமரபுச் சங்கக் கட்டடத்தில் வெளிநாட்டு ஊழியர்களுக்‌காக ஏற்பாடு செய்யப்பட்டிருந்த சீனப் புத்தாண்டு இரவு விருந்தின் சிறப்பு அங்கமாக இந்தக் காணொளி காண்பிக்கப்பட்டது.\n\nஇந்த அங்கத்தில் இதுபோன்று காண்பிக்கப்பட்ட மொத்தம் ஐந்து காணொளிகள் வருகையாளர்கள் அனைவரையும் நெகிழ வைத்தன.\n\nசீனா, பங்ளாதேஷ், இந்தியா, மியன்மார், தாய்லாந்து உள்ளிட்ட நாடுகளைச் சேர்ந்த 150 வெளிநாட்டு ஊழியர்களையும் 50 உள்ளூர் தன்னார்வலர்களையும் இந்நிகழ்ச்சி ஞாயிற்றுக்கிழமை (26 ஜனவரி) ஒன்றிணைத்தது.\n\n150 வெளிநாட்டு ஊழியர்களும் 50 உள்ளூர் தன்னார்வலர்களும் சீனப் புத்தாண்டு இரவு விருந்தில் பங்கேற்றனர். -\n\nபடம்: த.கவி\n\nஹுவாங் குலமரபு சங்கம், ரிவர் வேலி ஹை பள்ளி, சல்வேஷன் ஆர்மி உள்ளிட்ட பங்காளிகளுடன் இணைந்து மனிதவள அமைச்சின் ‘ஏஸ்’ எனப்படும் உறுதியளித்தல், பராமரிப்பு, ஈடுபடுத்துதல் குழுமம் ஏற்பாடு செய்திருந்த இந்த நிகழ்ச்சி, குடும்பத்தை விட்டுப் பிரிந்து சிங்கப்பூரில் பணியாற்றும் வெளிநாட்டு ஊழியர்களை மகிழ்வித்து, அவர்களிடையே தங்களின் வேறுபட்ட கலாசார மரபுகள் பற்றிய புரிதலை வளர்ப்பதையும் நோக்கமாகக் கொண்டிருந்தது.\n\nதம் தாயகத்தில் குடும்பத்தினருடனும் சிறுவயதிலிருந்து பழகிய நண்பர்களுடனும் புத்தாண்டைக் கொண்டாட முடியாததை நினைத்து அவ்வப்போது வருந்தினாலும், இதுபோன்ற நிகழ்ச்சிகள் அந்த வருத்தத்தைத் தணிக்க பேரளவில் உதவுவதாக சிங்கப்பூரில் 20 ஆண்டுகளாகப் பணிபுரிந்து வரும் திரு ஹாவ் சொன்னார். மேலும், பல்வேறு தேசங்களைச் சேர்ந்த தமது வெளிநாட்டு ஊழியர் சகோதரர்களுடன் சீனப் புத்தாண்டைக் கொண்டாடியது தமக்கு மிகவும் மகிழ்ச்சியை அளித்ததாக அவர் சொன்னார்.\n\nமனிதவள மூத்த துணையமைச்சர் டாக்‌டர் கோ போ கூன் இந்நிகழ்ச்சியில் சிறப்பு விருந்தினராகக் கலந்துகொண்டு சீன எழுத்தோவியம் நடவடிக்‌கையில் ஈடுபட்டார். -\n\nபடம்: த.கவி\n\nமனிதவள மூத்த துணையமைச்சர் டாக்‌டர் கோ போ கூன் இந்நிகழ்ச்சியில் சிறப்பு விருந்தினராகக் கலந்துகொண்டார். நிகழ்ச்சியில் மற்றோர் அங்கமாக சீன எழுத்தோவியம் நடவடிக்‌கையிலும் சீனப் புத்தாண்டுக் கொண்டாட்டத்தில் முதன்மையானதாகத் திகழும் ‘லோ ஹே’ விருந்திலும் அவர் பங்கேற்பாளர்களுடன் இணைந்து ஈடுபட்டார்.\n\nமற்ற இனங்களைச் சேர்ந்த வெளிநாட்டு ஊழியர்களும் இதில் பங்கேற்கத் தன்னார்வலர்கள் அவர்களுக்‌குப் படிப்படியாக வழிகாட்டினர்.\n\nவெளிநாட்டு ஊழியர்களும் தன்னார்வலர்களும் இணைந்து ‘லோ ஹே’ உணவை ருசித்தனர். -\n\nபடம்: த.கவி\n\n“சக குடியேறிகளுக்‌கு ஆதரவுத் தொடர்புக் கட்டமைப்புகளை அமைத்துக்கொடுக்‌க எங்கள் முன்னோர்கள் குலமரபுச் சங்கங்களை உருவாக்கினார்கள். அந்த இலக்‌கைப் பிரதிபலிக்‌கும் விதத்தில் 2017 முதல் இதுபோன்ற நிகழ்ச்சிகளை நாங்கள் ஏற்பாடு செய்து வருகிறோம்,” என்றார் ஹுவாங் குலமரபுச் சங்கத்தின் இளையர்க் குழுவின் பொதுச் செயலாளரும் நிகழ்ச்சியின் ஏற்பாட்டாளர்களில் ஒருவருமான ஸ்டான்லி இங், 39.\n\nவெளிநாட்டு ஊழியர்களின் கடின உழைப்பை அங்கீகரித்து நன்றி தெரிவிப்பதற்கும், அவர்களுடன் சமூகத்தினர் நேரடியாகப் பழகிக் கலந்துரையாட வாய்ப்பை வழங்கவும், கலாசார-பன்முக புரிதலை ஊக்குவிக்கவும் இந்த நிகழ்ச்சியைத் தொடர்ந்து நடத்தி வருவதாக அவர் மேலும் கூறினார்.\n\nபாரம்பரிய சிங்க நடனம் நிகழ்ச்சியின் ஓர் அங்கமாக இடம்பெற்றது. -\n\nபடம்: த.கவி\n\nபாரம்பரிய சிங்க நடனம், இளைய தன்னார்வத் தொண்டர்கள் வழிநடத்திய மேசை விளையாட்டுகள், ‘கூஸெங்’ இசை நிகழ்ச்சி, பாட்டுக் கச்சேரி போன்ற சிறப்பம்சங்களும் நிகழ்ச்சியில் இடம்பெற்றன.\n\n“இனம், மதம், மொழி என்று எந்த வேறுபாடுமின்றி அனைவரும் ஒன்றுபட்டு இந்த நிகழ்ச்சியில் கலந்துகொண்டு சீனப் புத்தாண்டைக் கொண்டாடுவது எனக்கு மிகவும் மகிழ்ச்சியாக இருக்கிறது,” என்றார் புதுச்சேரியைச் சேர்ந்த வெளிநாட்டு ஊழியர் புரு‌ஷோத்தமன் நேரு, 43. கடந்த 15 ஆண்டுகளாக சிங்கப்பூரில் பணியாற்றிவரும் இவர், இவ்வாண்டு ஐந்தாவது முறையாக இந்த விருந்து நிகழ்ச்சியில் கலந்துகொண்டதாகச் சொன்னார்.\n\nஇதைத் தொடர்ந்து, சிங்கப்பூர் தீவு முழுவதும் அமைந்துள்ள வெளிநாட்டு ஊழியர் பொழுதுபோக்கு நிலையங்கள் பலவற்றில் ஜனவரி 29ஆம் தேதியும் ஜனவரி 30ஆம் தேதியும் கலாசார நிகழ்ச்சிகள், உள்ளூர், வெளிநாட்டு கலைஞர்களின் இசைக் கச்சேரிகள், உணவு விருந்துகள், திருவிழா நடவடிக்கைகள் உள்ளிட்ட சீனப் புத்தாண்டுக் கொண்டாட்டங்கள் இடம்பெறவுள்ளன.\n\nகுறிப்புச் சொற்கள்\n\nசீனப் புத்தாண்டு\n\nவெளிநாட்டு ஊழியர்\n\nஇசை\n\nவிருந்து\n\nஉணவு\n\nசீனர்\n\nஇந்தியர்\n\nதாய்லாந்து\n\nதொண்டூழியர்\n\nதொடர்புடைய செய்திகள்\n\nநாவில் தித்திப்பு, முகத்தில் பூரிப்பு\n\n26 Jan 2025\n\n-\n\n9:35 PM\n\nஸ்ரீ மாரியம்மன் கோயிலில் மூத்தோருக்குச் சீனப் புத்தாண்டு சிறப்பு விருந்து\n\n18 Jan 2025\n\n-\n\n7:00 PM", "images": [{"image_url": "https://cassette.sphdigital.com.sg/image/tamilmurasu/a32ceee8897a0695fe3ab1bf91ef27926e328ea614dc7795eb7a542f113f1541?w=825", "alt_text": "4f68de67-7cfd-45ff-97c7-d3a57e8b9c4e", "caption": "மனிதவள மூத்த துணையமைச்சர் டாக்‌டர் கோ போ கூன் இந்நிகழ்ச்சியில் சிறப்பு விருந்தினராக வருகை புரிந்து ‘லோ ஹே’ விருந்தில் கலந்துகொண்டார். - படம்: த.கவி"}, {"image_url": "https://cassette.sphdigital.com.sg/image/tamilmurasu/171b3d276e6e1cd6fbd8299e0be0026ffa9903233e605e6cdfd79c9693fce029", "alt_text": "author", "caption": null}, {"image_url": "https://cassette.sphdigital.com.sg/image/tamilmurasu/13e44d029185a78f535afd00534c89ab53faae7623a7a9dee930f9548a0a8ac2?w=825", "alt_text": "150 வெளிநாட்டு ஊழியர்களும் 50 உள்ளூர் தன்னார்வலர்களும் சீனப் புத்தாண்டு இரவு விருந்தில் பங்கேற்றனர்.", "caption": "150 வெளிநாட்டு ஊழியர்களும் 50 உள்ளூர் தன்னார்வலர்களும் சீனப் புத்தாண்டு இரவு விருந்தில் பங்கேற்றனர். - படம்: த.கவி"}, {"image_url": "https://cassette.sphdigital.com.sg/image/tamilmurasu/d7128735cf7349d2aa6b336bbbb77d8bd7cd6621679c42a3424b4f70d7426c1b?w=825", "alt_text": "மனிதவள மூத்த துணையமைச்சர் டாக்‌டர் கோ போ கூன் இந்நிகழ்ச்சியில் சிறப்பு விருந்தினராகக் கலந்துகொண்டு சீன எழுத்தோவியம் நடவடிக்‌கையில் ஈடுபட்டார்.", "caption": "மனிதவள மூத்த துணையமைச்சர் டாக்‌டர் கோ போ கூன் இந்நிகழ்ச்சியில் சிறப்பு விருந்தினராகக் கலந்துகொண்டு சீன எழுத்தோவியம் நடவடிக்‌கையில் ஈடுபட்டார். - படம்: த.கவி"}, {"image_url": "https://cassette.sphdigital.com.sg/image/tamilmurasu/8835a43c7d9ce2ca15d723bcd4f9b7ddc32211568a71aaac052bf327f6904c0f?w=825", "alt_text": "வெளிநாட்டு ஊழியர்களும் தன்னார்வலர்களும் இணைந்து ‘லோ ஹே’ உணவை ருசித்தனர்.", "caption": "வெளிநாட்டு ஊழியர்களும் தன்னார்வலர்களும் இணைந்து ‘லோ ஹே’ உணவை ருசித்தனர். - படம்: த.கவி"}, {"image_url": "https://cassette.sphdigital.com.sg/image/tamilmurasu/8bbe705f18b4d110216a868abd8ed00aa02a1a245bce73aabf868a275e98cb6e?w=825", "alt_text": "பாரம்பரிய சிங்க நடனம் நிகழ்ச்சியின் ஓர் அங்கமாக இடம்பெற்றது.", "caption": "பாரம்பரிய சிங்க நடனம் நிகழ்ச்சியின் ஓர் அங்கமாக இடம்பெற்றது. - படம்: த.கவி"}, {"image_url": "https://cassette.sphdigital.com.sg/image/tamilmurasu/cb484772acaa05e14083958c5ff022f49bffd7b498c5e77ce35e2d7bb31216c5?w=235", "alt_text": "தற்காப்பு, மனிதவள மூத்த துணை அமைச்சரும், மார்சிலிங் - இயூ டி குழுத்தொகுதி நாடாளுமன்ற உறுப்பினருமான ஸாக்கி முகம்மது சிறப்பு விருந்தினராகக் கலந்துகொண்டு மூத்தோருடன் உணவு அருந்தினார்.", "caption": null}, {"image_url": "https://cassette.sphdigital.com.sg/image/tamilmurasu/bb063f97b3cdd685c484525439483b0d7350c8cee4cbbb645913cffb0992738b?w=235", "alt_text": "நிகழ்ச்சியில் பங்கேற்ற முதியவர் ஒருவருக்கு ‘ஹங் பாவ்’ உறை வழங்கும் தகவல், மின்னிலக்க மேம்பாட்டு அமைச்சர் ஜோசஃபின் டியோ.", "caption": null}]}
{"article_url": "https://tamilmurasu.com.sg/tamilnadu/rs-23-5-crore-worth-cannabis-seized-chennai-airport", "site_title": "சென்னை விமான நிலையத்தில் ரூ.23.5 கோடி மதிப்புள்ள கஞ்சா சிக்கியது", "publish_date": "2025-01-30", "content": "சென்னை விமான நிலையத்தில் ரூ.23.5 கோடி மதிப்புள்ள கஞ்சா சிக்கியது\n\n30 Jan 2025 - 5:09 pm\n\n1\n\nmins read\n\nஉறைய வைக்கப்பட்ட பழங்களுக்குள் கஞ்சா மறைத்து வைக்கப்பட்டிருந்தது கண்டுபிடிக்கப்பட்டது. -\n\nபடம்: தமிழக ஊடகம்\n\nAI\n\nSUMMARISE IN ENGLISH\n\nRs.23.5 Crore worth of cannabis seized at Chennai Airport\n\nIn Chennai, three family members were arrested with 23.5kg of cannabis concealed in frozen fruit. Customs officials intercepted the individuals based on intelligence, discovering the drugs inside the packets. According to the suspects, the cannabis was provided in Bangkok and they were to deliver it in Chennai. The authorities have remanded the three for further investigation. The seized cannabis was grown hydroponically and had nicknames like \"OG,\" \"sugarcon,\" and \"kush.\"\n\nGenerated by AI\n\nசென்னை:\n\nதாய்லாந்திலிருந்து கடத்திவரப்பட்ட ரூ.23.5 கோடி மதிப்புள்ள கஞ்சாவை சென்னை விமான நிலைய சுங்கத்துறை அதிகாரிகள் கைப்பற்றினர்.\n\nஇதன் தொடர்பில் ஒரு பெண் உட்பட மூவர் கைதுசெய்யப்பட்டனர். அம்மூவரும் ஒரே குடும்பத்தினர் எனச் சொல்லப்படுகிறது.\n\nரகசியத் தகவலின் அடிப்படையில், இம்மாதம் 26ஆம் தேதி சென்னை வந்திறங்கிய அம்மூவரையும் சுங்கத்துறை அதிகாரிகள் இடைமறித்து, அவர்களின் உடைமைகளைச் சோதனை செய்தனர்.\n\nஅவற்றில் உறைய வைக்கப்பட்ட பழங்கள் அடங்கிய பொட்டலங்கள் இருந்ததை அதிகாரிகள் கண்டனர். அவற்றைப் பிரித்துச் சோதனையிட்டபோது, உள்ளே மொத்தம் 23.5 கிலோ கஞ்சா இருந்தது கண்டுபிடிக்கப்பட்டது.\n\nவிசாரணையில், பேங்காக் விமான நிலையத்தில் யாரோ ஒருவர் தங்களிடம் அப்பொட்டலங்களைத் தந்து, சென்னையில் ஒருவரிடம் தந்துவிடும்படி சொன்னதாக அவர்கள் கூறினர். அதற்காக அவர்களுக்கு ஆளுக்கு ரூ.15,000 தரப்பட்டதாகவும் சொல்லப்பட்டது.\n\nஅம்மூவரும் விசாரணைக்காக நீதிமன்றக் காவலில் வைக்கப்பட்டுள்ளனர்.\n\nபறிமுதல் செய்யப்பட்ட கஞ்சா ‘ஹைட்ரோபோனிக்’ முறையில் நீரிலேயே வளர்க்கப்பட்டது என்றும் சந்தையில் அது ஓஜி, சுகர்கோன், குஷ் என்பன போன்ற பெயர்களில் குறிப்பிடப்படுகிறது என்றும் தெரிவிக்கப்பட்டது.\n\nகுறிப்புச் சொற்கள்\n\nசென்னை\n\nகஞ்சா\n\nபேங்காக்\n\nதொடர்புடைய செய்திகள்\n\nகடத்தலுக்கு உடந்தை: நான்கு ஆண்டுகளில் 15 சிறைத்துறை ஊழியர்கள் பணிநீக்கம்\n\n22 Jan 2025\n\n-\n\n6:23 PM\n\nவிருதைக் காணவில்லை: கஞ்சா கருப்பு கதறல்\n\n26 Jan 2025\n\n-\n\n3:30 PM\n\nஒடிசாவில் 101 கிலோ கஞ்சா சிக்கியது\n\n22 Jan 2025\n\n-\n\n7:53 PM", "images": [{"image_url": "https://cassette.sphdigital.com.sg/image/tamilmurasu/0dd006d1a94e2d371da018b4132eecb85e788764a5e8e7eb558ef03a45b4e6be?w=825", "alt_text": "cd2b1dc0-5957-413b-bf5a-2fc24fd76d37", "caption": "உறைய வைக்கப்பட்ட பழங்களுக்குள் கஞ்சா மறைத்து வைக்கப்பட்டிருந்தது கண்டுபிடிக்கப்பட்டது. - படம்: தமிழக ஊடகம்"}, {"image_url": "https://cassette.sphdigital.com.sg/image/tamilmurasu/afe9e30a13c12104f206fc319f363aaffb2ddb28a7ea62b29b7505edb9add949?w=235", "alt_text": "சென்னை புழல் சிறைச்சாலையில் அண்மையில் நடத்தப்பட்ட அதிரடிச் சோதனையின்போது, கைதிகள் இருவர் அடைக்கப்பட்டுள்ள ஓர் அறையிலிருந்து கைப்பேசி ஒன்று கண்டெடுக்கப்பட்டதாகத் தெரிவிக்கப்பட்டது.", "caption": null}, {"image_url": "https://cassette.sphdigital.com.sg/image/tamilmurasu/ecdc2d0eaf8d46243903bca1920e6c8643ab313987be3f2a043db39d37135b27?w=235", "alt_text": "கஞ்சா கருப்பு.", "caption": null}, {"image_url": "https://cassette.sphdigital.com.sg/image/tamilmurasu/f1e86ac4c01c3f15bcdc9852b4850ff80376f996862560dc8afb957ef79159c6?w=235", "alt_text": "ஒடிசாவில் இருந்து மேற்கு வங்காளத்திற்குக் கடத்திச் செல்லப்பட்டபோது கஞ்சா பிடிபட்டது.", "caption": null}]}
{"article_url": "https://tamilmurasu.com.sg/world/passenger-aircraft-collided-us-military-helicopter-mid-air", "site_title": "அமெரிக்காவில் ஹெலிகாப்டர் - விமான விபத்து; பலர் மாண்டதாக அச்சம்", "publish_date": "2025-01-30", "content": "அமெரிக்காவில் ஹெலிகாப்டர் - விமான விபத்து; பலர் மாண்டதாக அச்சம்\n\n30 Jan 2025 - 12:11 pm\n\n2\n\nmins read\n\nவிமானம் விபத்திற்குள்ளான பகுதியில் குவிக்கப்பட்டுள்ள அவசரகாலச் சேவை வாகனங்கள். -\n\nபடம்: ராய்ட்டர்ஸ்\n\n1\n\nof\n\n2\n\nரோனல்ட் ரீகன் வாஷிங்டன் விமான நிலையத்திற்கு அருகிலுள்ள பொட்டோமக் ஆற்றில் தேடி, மீட்கும் பணியில் ஈடுபட்டுள்ள அவசரகாலப் படையினர். -\n\nபடம்: ஏஎஃப்பி\n\n1\n\nof\n\n2\n\nவிமானம் விபத்திற்குள்ளான பகுதியில் குவிக்கப்பட்டுள்ள அவசரகாலச் சேவை வாகனங்கள். -\n\nபடம்: ராய்ட்டர்ஸ்\n\n1\n\nof\n\n2\n\nரோனல்ட் ரீகன் வாஷிங்டன் விமான நிலையத்திற்கு அருகிலுள்ள பொட்டோமக் ஆற்றில் தேடி, மீட்கும் பணியில் ஈடுபட்டுள்ள அவசரகாலப் படையினர். -\n\nபடம்: ஏஎஃப்பி\n\n1\n\nof\n\n2\n\nவிமானம் விபத்திற்குள்ளான பகுதியில் குவிக்கப்பட்டுள்ள அவசரகாலச் சேவை வாகனங்கள். -\n\nபடம்: ராய்ட்டர்ஸ்\n\n1\n\nof\n\n2\n\nAI\n\nSUMMARISE IN ENGLISH\n\nPassenger aircraft collided with US military helicopter in mid-air\n\nA PSA Airlines plane collided with a military helicopter near Washington's Reagan Airport, resulting in fatalities. Senator Ted Cruz confirmed the loss of life, while a military official acknowledged the helicopter's involvement. The plane, carrying 60 passengers and four crew, was from Wichita, Kansas. Rescue efforts are underway with multiple agencies assisting. The airport is closed, and air traffic is suspended.\n\nGenerated by AI\n\nவாஷிங்டன்:\n\nஅமெரிக்காவில் பயணிகள் விமானம் ஒன்று, நடுவானில் ராணுவ ஹெலிகாப்டருடன் மோதியதில் பலர் உயிரிழந்தனர்.\n\nஅந்த அமெரிக்கன் ஏர்லைன்ஸ் பயணிகள் விமானத்தில் 64 பேர் இருந்ததாக அந்நிறுவனம் உறுதிப்படுத்தியது. அவர்களில் நால்வர் விமான ஊழியர்கள்.\n\nவிபத்து புதன்கிழமை இரவு (ஜனவரி 29) நேர்ந்தது.\n\nரோனல்ட் ரீகன் வாஷிங்டன் தேசிய விமான நிலையத்திற்கு அருகே இவ்விபத்து நேர்ந்ததாக அமெரிக்க விமானப் போக்குவரத்துத் துறை அதிகாரிகள் தெரிவித்தனர். இதுவரை 30 உடல்களுக்கும் மேல் மீட்கப்பட்டதாகத் தெரிவிக்கப்பட்டுள்ளது.\n\nவிமானத்தில் பயணம் செய்த பெரும்பாலோர் மாண்டிருக்க அதிக வாய்ப்பிருப்பதாக கேன்சஸ் நகர செனட்டர் ராஜர் மார்‌ஷல் கூறினார் என்று சில தகவல்கள் தெரிவிக்கின்றன.\n\nஹெலிகாப்டருடன் மோதியதையடுத்து, விமானம் அருகிலிருந்த பொட்டோமக் ஆற்றில் விழுந்தது.\n\nதங்களின் ஹெலிகாப்டர் அவ்விபத்தில் சம்பந்தப்பட்டுள்ளதாக அமெரிக்க ராணுவ அதிகாரி ஒருவர் உறுதிப்படுத்தினார். பயிற்சியில் ஈடுபட்டுக்கொண்டிருந்த அதில் மூன்று ராணுவ வீரர்கள் இருந்தனர்.\n\nவிபத்துக்குள்ளான விமானத்தை பிஎஸ்ஏ நிறுவனம், அமெரிக்கன் ஏர்லைன்சுக்காக இயக்கியது. 5342 என்ற எண்ணைக் கொண்ட அவ்விமானம் கேன்சஸ் மாநிலத்தின் விச்சிட்டா நகரிலிருந்து புறப்பட்டது. பொட்டோமக் ஆற்றில் தேடல், மீட்புப் பணிகள் மேற்கொள்ளப்பட்டு வருவதாகவும் மீட்பு நடவடிக்கையில் பல்வேறு அமைப்புகள் கைகோத்துள்ளதாகவும் காவல்துறை கூறியது.\n\nஅவ்விமானத்தில் 65 பயணிகள் வரை பயணம் செய்யமுடியும் என்று அமெரிக்கன் ஏர்லைன்ஸ் இணையத்தளத்தில் குறிப்பிடப்பட்டுள்ளது.\n\nவிபத்தைத் தொடர்ந்து, விமானத் தரையிறக்கமும் புறப்பாடும் நிறுத்திவைக்கப்பட்டு, ரீகன் வாஷிங்டன் தேசிய விமான நிலையம் மூடப்பட்டுள்ளதாக வால் ஸ்திரீட் ஜர்னல் செய்தி வெளியிட்டுள்ளது.\n\nரீகன் விமான நிலையத்தில் நேர்ந்த மோசமான விபத்து குறித்து தம்மிடம் விளக்கப்பட்டுள்ளதாக அமெரிக்க அதிபர் டோனல்ட் டிரம்ப் அறிக்கை ஒன்றில் தெரிவித்தார். நிலைமையைக் கையாள உடனடியாகக் களமிறக்கப்பட்ட உதவியாளர்கள் ஆற்றிய பெரும்பங்குக்குத் தாம் நன்றி தெரிவிப்பதாக திரு டிரம்ப் கூறினார்.\n\nநிலைமையைக் கண்காணிப்பதாகவும் மேல்விவரங்கள் தெரிந்தவுடன் அவை வெளியிடப்படும் என்றும் திரு டிரம்ப் குறிப்பிட்டார்.\n\nhttps://twitter.com/i/status/1884814509237264385\n\nகுறிப்புச் சொற்கள்\n\nஅமெரிக்கா\n\nவிமானம்\n\nஹெலிகாப்டர்\n\nவிபத்து\n\nதொடர்புடைய செய்திகள்\n\nசிங்கப்பூரின் போயிங் 737-800 ரக விமானங்களில் கோளாறு இல்லை\n\n08 Jan 2025\n\n-\n\n4:41 PM\n\nகுஜராத்தில் ஹெலிகாப்டர் விழுந்து நொறுங்கிய விபத்தில் மூவர் பலி\n\n05 Jan 2025\n\n-\n\n5:20 PM\n\nபோர் விமான இயந்திரத்தினுள் இழுக்கப்பட்ட பெண் ராணுவ அதிகாரி மரணம்\n\n22 Jan 2025\n\n-\n\n9:16 PM", "images": [{"image_url": "https://cassette.sphdigital.com.sg/image/tamilmurasu/c0cff5437715f288f5cd294eece3876d8350c86ae590c81531f301d80cc375b2?w=825", "alt_text": "fe80fe6a-ce96-4c26-8cb7-40e9e8c578fd", "caption": "விமானம் விபத்திற்குள்ளான பகுதியில் குவிக்கப்பட்டுள்ள அவசரகாலச் சேவை வாகனங்கள். - படம்: ராய்ட்டர்ஸ் 1 of 2"}, {"image_url": "https://cassette.sphdigital.com.sg/image/tamilmurasu/e31e5cb2874a5330875fd1053cfbc649be29d56facfe8d5e834985394805c8ba?w=825", "alt_text": "6fd5a34c-0c4c-4524-96a6-e6597cad51ea", "caption": "ரோனல்ட் ரீகன் வாஷிங்டன் விமான நிலையத்திற்கு அருகிலுள்ள பொட்டோமக் ஆற்றில் தேடி, மீட்கும் பணியில் ஈடுபட்டுள்ள அவசரகாலப் படையினர். - படம்: ஏஎஃப்பி 1 of 2"}, {"image_url": "https://cassette.sphdigital.com.sg/image/tamilmurasu/48228d81a8d835ea584f635f5f09dedcae5bad8e2cc26a37192d2a91f9b4e5fd?w=235", "alt_text": "முவான் அனைத்துலக விமானத்தில் விபத்து நடந்த இடத்தில் காணப்படும் தடயவியல் நிபுணர்கள், காவல்துறை புலன்விசாரணை அதிகாரிகள், தீயணைப்பு வீரர்கள்.", "caption": null}, {"image_url": "https://cassette.sphdigital.com.sg/image/tamilmurasu/326dde609beecfcbbd3eb98e5068baa0941c939f958db567468c7031150c784c?w=235", "alt_text": "விபத்துக்குள்ளான ஹெலிகாப்டர்.", "caption": null}, {"image_url": "https://cassette.sphdigital.com.sg/image/tamilmurasu/e7b639d6af1042e33a8d3db988c8e378091041a59a56039e6bd027c6a053e92f?w=235", "alt_text": "போர் விமானம் ஒன்றைச் சோதிக்கும் தைவான் ஆகாயப்படைத் தரைத்தள ஊழியர்கள்.", "caption": null}]}
{"article_url": "https://tamilmurasu.com.sg/india/rs-87-crore-scam-tamil-nadu-man-exiled-thailand", "site_title": "ரூ.87 கோடி மோசடி: தாய்லாந்திலிருந்து நாடுகடத்தப்பட்ட தமிழக ஆடவர்", "publish_date": "2025-01-30", "content": "ரூ.87 கோடி மோசடி: தாய்லாந்திலிருந்து நாடுகடத்தப்பட்ட தமிழக ஆடவர்\n\n30 Jan 2025 - 2:59 pm\n\n1\n\nmins read\n\nஅமெரிக்காவில் இருந்தும் தாய்லாந்தில் இருந்தும் நாடுகடத்தப்பட்ட இந்தியர்கள் (இடமிருந்து) வீரேந்திரபாய் மணிபாய் பட்டேல், ஜனார்த்தனன் சுந்தரம். -\n\nபடம்: ஊடகம்\n\n1\n\nof\n\n3\n\nபேங்காக்கிலிருந்து கோல்கத்தாவில் தரையிறங்கியதும்  தமிழகக் காவல்துறையினரால் கைதுசெய்யப்பட்ட ஜனார்த்தனன் சுந்தரம். -\n\nபடம்: இந்திய ஊடகம்\n\n1\n\nof\n\n3\n\nஅகமதாபாத்தில் கைதுசெய்யப்பட்ட வீரேந்திரபாய் மணிபாய் பட்டேல். -\n\nபடம்: இந்திய ஊடகம்\n\n1\n\nof\n\n3\n\nஅமெரிக்காவில் இருந்தும் தாய்லாந்தில் இருந்தும் நாடுகடத்தப்பட்ட இந்தியர்கள் (இடமிருந்து) வீரேந்திரபாய் மணிபாய் பட்டேல், ஜனார்த்தனன் சுந்தரம். -\n\nபடம்: ஊடகம்\n\n1\n\nof\n\n3\n\nபேங்காக்கிலிருந்து கோல்கத்தாவில் தரையிறங்கியதும்  தமிழகக் காவல்துறையினரால் கைதுசெய்யப்பட்ட ஜனார்த்தனன் சுந்தரம். -\n\nபடம்: இந்திய ஊடகம்\n\n1\n\nof\n\n3\n\nஅகமதாபாத்தில் கைதுசெய்யப்பட்ட வீரேந்திரபாய் மணிபாய் பட்டேல். -\n\nபடம்: இந்திய ஊடகம்\n\n1\n\nof\n\n3\n\nஅமெரிக்காவில் இருந்தும் தாய்லாந்தில் இருந்தும் நாடுகடத்தப்பட்ட இந்தியர்கள் (இடமிருந்து) வீரேந்திரபாய் மணிபாய் பட்டேல், ஜனார்த்தனன் சுந்தரம். -\n\nபடம்: ஊடகம்\n\n1\n\nof\n\n3\n\nAI\n\nSUMMARISE IN ENGLISH\n\nRs.87 Crore scam: Tamil Nadu Man Exiled from Thailand\n\nThe CBI arrested Janarthanan Sundaram, a fugitive wanted for a fraud scheme of RS.87 crore in Tamil Nadu. Interpol had issued a red notice against him. Sundaram was arrested at Kolkata Airport upon his return from Thailand.\n\nIn another operation, the Tamil Nadu police apprehended Veerendrabai Manibai Patel, who had been evading arrest for 20 years. Patel was wanted for a RS.77 crore fraud scheme involving the Saroder Naqrik Sagari Bank in Gujarat. Interpol had also issued a red notice for his arrest.\n\nGenerated by AI\n\nபுதுடெல்லி:\n\nஇருவேறு வழக்குகளில் தலைமறைவாக இருந்த இந்தியர்கள் இருவர் தாய்லாந்திலிருந்தும் அமெரிக்காவிலிருந்தும் நாடுகடத்தப்பட்டு, பின்னர் கைதுசெய்யப்பட்டனர்.\n\nஅவ்விருவரும் அனைத்துலகக் காவல்துறையால் (இன்டர்போல்) சிவப்பு அறிக்கை விடுக்கப்பட்டு, தேடப்பட்டுவந்த குற்றவாளிகள் என்று மத்தியப் புலனாய்வுப் பிரிவு (சிபிஐ) தெரிவித்தது.\n\nமோசடி முதலீட்டுத் திட்டத்தின்கீழ் முதலீட்டாளர்களின் ரூ.87 கோடி பணத்தைச் சுருட்டியதாகத் தமிழ்நாட்டைச் சேர்ந்த ஜனார்த்தனன் சுந்தரம் என்பவர்மீது குற்றஞ்சுமத்தப்பட்டுள்ளது.\n\nஇந்நிலையில், தாய்லாந்துத் தலைநகர் பேங்காக்கிலிருந்து நாடுகடத்தப்பட்ட அவரைக் கோல்கத்தா விமான நிலையத்தில் புதன்கிழமையன்று தமிழகக் காவல்துறையினர் கைதுசெய்தனர்.\n\nஇம்மாதம் 28ஆம் தேதி பேங்காக்கிற்குச் சென்ற சுந்தரம், இன்டர்போலின் சிவப்பு அறிக்கை காரணமாகத் தாய்லாந்திற்குள் நுழைய அனுமதிக்கப்படவில்லை.\n\nஅதனைத் தொடர்ந்து, மறுநாள் அவர் அங்கிருந்து இந்தியாவிற்குத் திருப்பியனுப்பப்பட்டார். தகவலறிந்து அவரைக் கைதுசெய்வதற்காகத் தமிழகக் காவல்துறையினர் கோல்கத்தா சென்றனர்.\n\nஇரண்டாவது நடவடிக்கையில், ஏமாற்று, மோசடி, குற்றச் சதி போன்றவை தொடர்பில் கடந்த 20 ஆண்டுகளாகக் காவல்துறையால் தேடப்பட்டு வந்த வீரேந்திரபாய் மணிபாய் பட்டேல் என்ற குஜராத் ஆடவர் அமெரிக்காவிலிருந்து நாடுகடத்தப்பட்டு, பின்னர் அகமதாபாத் விமான நிலையத்தில் கைதுசெய்யப்பட்டார்.\n\nகுஜராத்தின் ஆனந்த் பகுதியில் செயல்பட்டு வந்த சரோதர் நக்ரிக் சககாரி வங்கியின் இயக்குநரான பட்டேல் ரூ.77 கோடியை மோசடிசெய்துவிட்டதாகக் கடந்த 2002ஆம் ஆண்டு அம்மாநிலக் காவல்துறை வழக்கு பதிந்தது.\n\nஅதனைத் தொடர்ந்து, 2004 மார்ச் 3ஆம் தேதியன்று அவரைத் தேடப்படும் குற்றவாளியாக இன்டர்போல் அறிவித்தது.\n\nகுறிப்புச் சொற்கள்\n\nஇந்தியா\n\nதாய்லாந்து\n\nகோல்கத்தா\n\nமோசடி\n\nதொடர்புடைய செய்திகள்\n\nஷேக் ஹசினாவை திருப்பி அனுப்ப இந்தியாவிடம் பங்ளாதேஷ் கோரிக்கை\n\n18 Nov 2024\n\n-\n\n2:40 PM\n\nஇந்தியாவிற்கு நாடுகடத்தப்படவுள்ள மும்பை பயங்கரவாதத் தாக்குதல் குற்றவாளி\n\n01 Jan 2025\n\n-\n\n5:33 PM\n\nஇந்திய கடவுச்சீட்டுடன் கோவை வந்திறங்கிய பங்ளாதேஷ் நாட்டவர் கைது\n\n25 Jan 2023\n\n-\n\n8:19 PM", "images": [{"image_url": "https://cassette.sphdigital.com.sg/image/tamilmurasu/a04db03f1efcd5236d2cfcaf84e33fafcb8f27b630a6bec0412f13805ab22bb9?w=825", "alt_text": "7f3d39d7-6c60-461c-9f12-1a883fa8a087", "caption": "அமெரிக்காவில் இருந்தும் தாய்லாந்தில் இருந்தும் நாடுகடத்தப்பட்ட இந்தியர்கள் (இடமிருந்து) வீரேந்திரபாய் மணிபாய் பட்டேல், ஜனார்த்தனன் சுந்தரம். - படம்: ஊடகம் 1 of 3"}, {"image_url": "https://cassette.sphdigital.com.sg/image/tamilmurasu/d1eb922fc8384da2746ee804c90a9f76a753814e2a5353cc5a0fe6746b4c1518?w=825", "alt_text": "8bd98ac1-4b8d-4ce5-8cb8-e4935d74a8e6", "caption": "பேங்காக்கிலிருந்து கோல்கத்தாவில் தரையிறங்கியதும்  தமிழகக் காவல்துறையினரால் கைதுசெய்யப்பட்ட ஜனார்த்தனன் சுந்தரம். - படம்: இந்திய ஊடகம் 1 of 3"}, {"image_url": "https://cassette.sphdigital.com.sg/image/tamilmurasu/269b83000d76f08c3e99c0b94f9528ed366aae7a3b8351cde3d9a39136ab348b?w=825", "alt_text": "d0877e11-6c08-42c6-bfd7-2478804044ec", "caption": "அகமதாபாத்தில் கைதுசெய்யப்பட்ட வீரேந்திரபாய் மணிபாய் பட்டேல். - படம்: இந்திய ஊடகம் 1 of 3"}, {"image_url": "https://cassette.sphdigital.com.sg/image/tamilmurasu/234f64feadd79be51ed784379a93f3c15b2599094ac3d03e7f94ce02cebdb550?w=235", "alt_text": "பிரதமரின் மாளிகையை பொதுமக்கள் சூறையாடியதால் பங்ளாதேஷ் முன்னாள் பிரதமர் ஷேக் ஹசினா நாட்டைவிட்டு தப்பிச் சென்றார்.", "caption": null}, {"image_url": "https://cassette.sphdigital.com.sg/image/tamilmurasu/3b50561d27456d0d50ea121ba93bfdc7ee53a71ac564b8416e8ba11e6fffd9ad?w=235", "alt_text": "26/11 மும்பை பயங்கரவாதத் தாக்குதலில் முக்கியக் குற்றவாளியாகக் கருதப்படும் தஹாவூர் ராணா விரைவில் இந்தியாவிற்குக் கொண்டுவரப்படுவார் என இந்திய ஊடகத் தகவல் தெரிவிக்கிறது.", "caption": null}, {"image_url": "https://tamilmurasu.com.sg/web2-assets/tm_default_image-TFStbgXe.webp?w=235", "alt_text": "28 வயது ஜி.அன்வர் ஹுசேன், ஐக்கிய அரபுச் சிற்றரசுகளின் (யுஏஇ) சார்ஜாவில் இருந்து கோவை விமான நிலையத்துக்கு ஏர் அரேபியா விமானத்தில் திங்கள்கிழமை வந்திறங்கினார். படம்: தமிழக ஊடகம்", "caption": null}]}
{"article_url": "https://tamilmurasu.com.sg/india/mahakumbh-mela-stampede-30-deaths-60-injured-rs-25-lakh-families-who-lost-their-lives", "site_title": "மகாகும்பமேளா கூட்ட நெரிசலில் 30 பேர் மரணம், 60 பேர் காயம்; உயிரிழந்தோர் குடும்பங்களுக்கு ரூ. 25 லட்சம் நிதி", "publish_date": "2025-01-30", "content": "மகாகும்பமேளா கூட்ட நெரிசலில் 30 பேர் மரணம், 60 பேர் காயம்; உயிரிழந்தோர் குடும்பங்களுக்கு ரூ. 25 லட்சம் நிதி\n\n30 Jan 2025 - 12:04 pm\n\n2\n\nmins read\n\nஉத்தரப் பிரதேசத்தின் பிரயாக்ராஜில் கும்பமேளாவில் ஏற்பட்ட கூட்ட நெரிசலில் பாதிக்கப்பட்டவர்களை மீட்கும் பணி. இந்தக் கூட்ட நெரிசலில் பலர் மரணமடைந்தனர்.  -\n\nபடம்: இந்திய ஊடகம்\n\nAI\n\nSUMMARISE IN ENGLISH\n\nMahakumbh Mela Stampede: 30 deaths, 60 injured; RS. 25 lakh for families who lost their lives\n\nAt the Mahakumbh Mela in Uttar Pradesh, a crowd surge during the early morning bath ritual on Wednesday (January 29) resulted in 30 deaths and injuries to 60 persons. An inquiry panel led by former judge Harsh Kumar has been formed. Chief Minister Yogi Adityanath has announced a compensation of 25 lakh rupees to the families of the deceased. Tthe stampede was caused by devotees breaking through barricades, leading to overcrowding and crushing.\n\nGenerated by AI\n\nலக்னோ:\n\nஉத்தரப் பிரதேச மாநில மகாகும்பமேளாவில் ஏற்பட்ட கூட்ட நெரிசலில் குறைந்தது 30 பேர் மரணமடைந்துள்ளதாகத் தெரிவிக்கப்பட்டுள்ளது.\n\nஇந்த துக்க நிகழ்வில் மேலும் கிட்டத்தட்ட 60 பேர் காயமடைந்துள்ளதாகவும் கூறப்படுகிறது. இதன் தொடர்பில், முன்னாள் நீதிபதியான ஹர்ஷ் குமார் தலைமையில் மூவர் அடங்கிய விசாரணைக் குழு அமைக்கப்பட்டுள்ளது. அத்துடன், உயிர் இழந்தோர் குடும்பங்களுக்கு 25 லட்ச ரூபாய் இழப்பீடாக வழங்கப்படும் என்று அம்மாநில முதலைமைச்சர் யோகி ஆதித்யநாத் அறிவித்துள்ளார்.\n\nபுதன்கிழமை (ஜனவரி 29ஆம் தேதி) அமாவாசையை முன்னிட்டு அன்று அதிகாலை கங்கை, யமுனை (கண்ணுக்குத் தெரியாத) சரஸ்வதி ஆகிய நதிகள் கலக்கும் திரிவேணி சங்கமம் பகுதியில் புனித நீராடுவதற்காகப் பக்தர்கள் ஒருசேர முன்னேறியதால் கூட்ட நெரிசல் ஏற்பட்டது. இதில் பலர் சிக்கி மாண்டதாக தெரிவிக்கப்படுகிறது.\n\nஇது குறித்துப் பேசிய காவல்துறை துணைத் தலைமைத் தளபதி வைபவ் கிருஷ்ணா, கூட்ட நெரிசலில் 30 பக்தர்கள் இறந்ததுடன் மேலும் 60 பேர் காயமடைந்ததாகக் கூறினார்.\n\n“கூட்ட நெரிசல் காரணமாக ஏற்பட்ட இந்த நிகழ்வு அதிகாலை 1லிருந்து 2 மணிக்குள் நேர்ந்தது. பக்தர்கள் கூட்டம் தடுப்புகளைத் தகர்த்து அடுத்த பகுதிக்கு முன்னேறியது. இதில் அங்கு காத்திருந்தவர்கள் சிக்கி நசுக்கப்பட்டனர். இதில் 90க்கும் மேற்பட்டோர் காயமடைந்தனர். இவர்களில் 30 பேர் மரணமடைந்துள்ளனர்,” என்று அவர் விளக்கினார்.\n\nமருத்துவமனையில் சிகிச்சைக்காக அனுமதிக்கப்பட்டவர்களில் 24 பேர் சிகிச்சை முடிந்து இல்லம் திரும்பிவிட்டதாகவும் மேலும் 36 பேர் இன்னும் சிகிச்சை பெற்று வருகின்றனர் என்றும் அவர் கூறினார்.\n\nகுறிப்புச் சொற்கள்\n\nஉத்தரப் பிரதேசம்\n\nமரணம்\n\nஇழப்பீடு\n\nதொடர்புடைய செய்திகள்\n\nமகாகும்பமேளா: அனைத்து மாநில முதல்வர்களுக்கும் அழைப்பு\n\n31 Dec 2024\n\n-\n\n2:50 PM", "images": [{"image_url": "https://cassette.sphdigital.com.sg/image/tamilmurasu/b66f15744fbe9cc746efb4899f534f3917339973209e17d707cf5be6a7fbdde2?w=825", "alt_text": "1877cd6a-afb4-4e2b-8b10-b4900c556f4a", "caption": "உத்தரப் பிரதேசத்தின் பிரயாக்ராஜில் கும்பமேளாவில் ஏற்பட்ட கூட்ட நெரிசலில் பாதிக்கப்பட்டவர்களை மீட்கும் பணி. இந்தக் கூட்ட நெரிசலில் பலர் மரணமடைந்தனர்.  - படம்: இந்திய ஊடகம்"}, {"image_url": "https://cassette.sphdigital.com.sg/image/tamilmurasu/cf92570da4323d2671d25b1faba61a16d86d0d108b7b52c97d91d865470dfb4c?w=235", "alt_text": "மகாகும்பமேளா 2025 ஜனவரி 13ஆம் தேதி தொடங்குகிறது.", "caption": null}]}
{"article_url": "https://tamilmurasu.com.sg/india/physician-who-forgot-duty-and-drowned-video-woman-dies-heart-attack", "site_title": "கடமையை மறந்து காணொளியில் மூழ்கிய மருத்துவர்; மாரடைப்பால் பெண் மரணம்", "publish_date": "2025-01-29", "content": "கடமையை மறந்து காணொளியில் மூழ்கிய மருத்துவர்; மாரடைப்பால் பெண் மரணம்\n\n29 Jan 2025 - 6:07 pm\n\n2\n\nmins read\n\nநோயாளியைப் பார்த்துக்கொள்ளும்படி தாதிமைப் பணியாளர்களிடம் சொல்லிவிட்டு, கைப்பேசியில் மூழ்கிய மருத்துவர். -\n\nகாணொளிப்படம்: இந்திய ஊடகம்\n\nAI\n\nSUMMARISE IN ENGLISH\n\nPhysician who forgot duty and drowned in video; Woman dies in Heart Attack\n\nOn January 28th at the Maharaja Tej Singh District Hospital in Mainburi, India, Dr. Adarsh Sengar refused to examine a woman (Pravesh Kumari) experiencing chest pain, instead scrolling through Facebook on his phone. Despite the pleas of her son, Gurusharan Singh, Sengar ignored them. As the woman's condition worsened, Sengar slapped Gurusharan. She subsequently passed away. CCTV footage of the incident is being examined, and the Chief Medical Superintendent has promised a thorough investigation and potential disciplinary action against Sengar.\n\nGenerated by AI\n\nலக்னோ:\n\nபணியிலிருந்த மருத்துவர் சமூக ஊடகக் குறுங்காணொளிகளில் (ரீல்ஸ்) மூழ்கிவிட, 60 வயதுப் பெண் ஒருவர் மாரடைப்பால் மாண்டுபோனார்.\n\nஇந்த அதிர்ச்சி சம்பவம் இந்தியாவின் உத்தரப் பிரதேச மாநிலம், மைன்புரியிலுள்ள மகராஜா தேஜ் சிங் மாவட்ட மருத்துவமனையில் செவ்வாய்க்கிழமையன்று (ஜனவரி 28) நிகழ்ந்தது.\n\nஇதனால் நோயாளியின் உறவினர்கள் கடும் கோபமடைந்தனர். இச்சம்பவம் முழுவதும் கண்காணிப்புப் படக்கருவியில் பதிவாகியுள்ளது.\n\nபிரவேஷ் குமாரி என்ற அப்பெண் கடுமையாக நெஞ்சு வலிப்பதாகக் கூறியதை அடுத்து, அவரை மகராஜா தேஜ் சிங் மாவட்ட மருத்துவமனைக்கு அழைத்துச் சென்றதாக அவருடைய மகன் குருஷரண் சிங் கூறினார்.\n\nஅப்போது அம்மருத்துவமனையில் டாக்டர் ஆதர்ஷ் செங்கர் என்பவர் பணியிலிருந்தார்.\n\nதம் தாயார் வலியால் துடித்தபோதும், டாக்டர் செங்கர் தன் இருக்கையைவிட்டு நகராமல் தமது கைப்பேசியில்  இன்ஸ்டகிராமிலும் ஃபேஸ்புக்கிலும் குறுஞ்காணொளி பார்த்துக்கொண்டிருந்ததாக குருஷரண் குற்றஞ்சாட்டினார்.\n\nதான் பலமுறை மருத்துவரிடம் மன்றாடியும், அவர் தாதிமைப் பணியாளர்களைப் பார்த்துக்கொள்ளச் சொல்லிவிட்டு, இருந்த இடத்தைவிட்டு நகரவில்லை என்று குருஷரண் கூறினார்.\n\n“என் தாயாரின் நிலைமை மோசமாகவே, நம்பிக்கையிழந்து நாங்கள் கூச்சலிட்டோம். அதனால் கடுப்பான டாக்டர் செங்கர், ஒருவழியாகத் தன் இருக்கையைவிட்டு எழுந்தார். ஆனாலும், என் தாயாரைப் பார்ப்பதைவிட்டு, அவர் என்னை அறைந்தார். ஆனால், அதற்கு முன்பாகவே என் தாயாரின் உயிர் பிரிந்துவிட்டது,” என்று குருஷரண் சொன்னார்.\n\nஇதனால் மருத்துவமனையில் பதற்றம் அதிகரிக்கவே, காவல்துறையினர் அங்குக் குவிக்கப்பட்டனர். பிரச்சினையின் தீவிரத்தை உணர்ந்து, தலைமை மருத்துவக் கண்காணிப்பாளர் மதன் லாலும் அம்மருத்துவனைக்கு வந்துசேர்ந்தார்.\n\n“சிசிடிவி காணொளி ஆராயப்பட்டு வருகிறது. இச்சம்பவம் குறித்து முழுமையான விசாரணை நடத்தப்படும் என உறுதியளிக்கிறேன். குற்றச்சாட்டு உறுதிசெய்யப்பட்டால், சம்பந்தப்பட்ட மருத்துவர்மீது கடுமையான நடவடிக்கை எடுக்கப்படும்,” என்று திரு மதன் லால் தெரிவித்துள்ளார்.\n\nஇதனிடையே, சம்பவம் தொடர்பில் காவல்துறை விசாரித்து வருகிறது.\n\nகுறிப்புச் சொற்கள்\n\nஇந்தியா\n\nமாரடைப்பு\n\nமருத்துவர்\n\nதொடர்புடைய செய்திகள்\n\nகடுமையான விதிமீறல் காரணமாக ‘மாநாடாக்டர்’  மருந்தகத்தின் உரிமம் ரத்து\n\n20 Dec 2024\n\n-\n\n7:31 PM\n\nமகாராஷ்டிராவில் பரவும் நரம்பியல் நோய்: புனேவில் முதல் உயிரிழப்பு\n\n28 Jan 2025\n\n-\n\n3:38 PM\n\nநோயுறக் கூடாதென  உத்தரவு பிறப்பித்த இத்தாலிய நகர மேயர்\n\n13 Jan 2025\n\n-\n\n5:37 PM", "images": [{"image_url": "https://cassette.sphdigital.com.sg/image/tamilmurasu/4dec13449a1f5fb49d14d978eb520743a7d7cf446ffeceb67e710ed7ec2d58e8?w=825", "alt_text": "b24cf49c-6671-4a1c-b7f4-9be40d87c894", "caption": "நோயாளியைப் பார்த்துக்கொள்ளும்படி தாதிமைப் பணியாளர்களிடம் சொல்லிவிட்டு, கைப்பேசியில் மூழ்கிய மருத்துவர். - காணொளிப்படம்: இந்திய ஊடகம்"}, {"image_url": "https://cassette.sphdigital.com.sg/image/tamilmurasu/4eee41b3b15705b5e2b26733cce9fa6ed724bf068a3dfa128de2f2ebe383a691?w=235", "alt_text": "‘மாநாடாக்டர்’ மருந்தகம் கண்ட மிகப் பெரிய எண்ணிக்கையிலான மருத்துவச் சம்பவங்கள் மிகக் குறுகிய தொலைத்தொடர்பு ஆலோசனைகளைக் கொண்டிருந்ததாக அமைச்சு குறிப்பிட்டது.", "caption": null}, {"image_url": "https://cassette.sphdigital.com.sg/image/tamilmurasu/3cd31df42007682d265f2bccf63befa5629678eed4142dac9ae44f6fcf8e4e8a?w=235", "alt_text": "இந்த நோய்க்கு இதுவரை தடுப்பூசி இல்லை என்று தெரிவிக்கப்பட்டுள்ளது. ", "caption": null}, {"image_url": "https://cassette.sphdigital.com.sg/image/tamilmurasu/d7d0ad0b6053fc94267a91450c5c2059c3cbf60d8626f3933f65da3f4edfbfaf?w=235", "alt_text": "பெல்காஸ்ட்ரோ நகர மக்கள் அடிக்கடி வீட்டை விட்டு வெளியே செல்வது, பயணம், விளையாட்டு போன்றவற்றைத் தவிர்த்து வீட்டிலேயே ஓய்வெடுக்கும்படி நகர மேயர் உத்தரவிட்டுள்ளார்.", "caption": null}]}
{"article_url": "https://tamilmurasu.com.sg/india/another-embryo-inside-pregnant-woman", "site_title": "கர்ப்பிணியின் கருவிற்குள் இன்னொரு கரு!", "publish_date": "2025-01-29", "content": "கர்ப்பிணியின் கருவிற்குள் இன்னொரு கரு!\n\n29 Jan 2025 - 5:39 pm\n\n1\n\nmins read\n\nஉலகளவில் இதுவரை ஏறத்தாழ 200 பேரிடம் மட்டுமே இத்தகைய நிலை கண்டறியப்பட்டுள்ளதாக டாக்டர் பிரசாத் அகர்வால் கூறினார். -\n\nமாதிரிப்படம்: பிக்சாபே\n\nAI\n\nSUMMARISE IN ENGLISH\n\nAnother embryo inside the pregnant woman\n\nIn Puldana, India, a rare condition was discovered in a woman during a routine prenatal checkup. An additional embryo was found in her abdomen, which only occurs in approximately one in 500,000 women. After consultation with specialists, she was referred to a hospital for safe delivery.\n\nGenerated by AI\n\nபுல்தானா:\n\nகருத்தரித்துள்ள 32 வயதுப் பெண்ணின் கருவிற்குள் குறைபாடுள்ள இன்னொரு கரு இருப்பது கண்டுபிடிக்கப்பட்டுள்ளது.\n\nஅரிதினும் அரிதானதாகக் கருதப்படும் இத்தகைய நிலை, இந்தியாவின் மகாராஷ்டிர மாநிலம், புல்தானா மாவட்டத்தைச் சேர்ந்த பெண்ணுக்கு ஏற்பட்டுள்ளது.\n\nதற்போது 35 வாரக் கருவுடன் இருக்கும் அப்பெண் சில நாள்களுக்குமுன் புல்தானா மாவட்டப் பெண்கள் மருத்துவமனைக்கு வழக்கமான பரிசோதனைக்குச் சென்றபோது கண்டுபிடிக்கப்பட்டது.\n\nஐந்நூறாயிரம் பெண்களில் ஒருவருக்கே இத்தகைய நிலை ஏற்படும் என்று அம்மருத்துவமனையின் மகப்பேற்று மருத்துவர் பிரசாத் அகர்வால் கூறினார்.\n\nஉலகளவில் இதுவரை ஏறத்தாழ 200 பேரிடம் மட்டுமே இத்தகைய நிலை கண்டறியப்பட்டுள்ளது என்றும் அதுவும் மகப்பேற்றுக்குப் பிறகே தெரியவந்தது என்றும் அவர் சொன்னார்.\n\nஅவர்களில் 10-15 பேர் இந்தியாவைச் சேர்ந்தவர்கள்.\n\nஇந்நிலையில், “அப்பெண்ணின் 35 வாரக் கருவின் வயிற்றுப் பகுதியில் சில எலும்புகளுடன் இன்னொரு கருபோல் தெரிந்ததைக் கண்டேன். உடனே இது வழக்கமானதன்று என்பதையும் ‘கருவிற்குள் கரு’ என்பதையும் உணர்ந்தேன். இருப்பினும், இன்னொரு மருத்துவ வல்லுநரின் கருத்தையும் நாடினோம். கதிரியக்க வல்லுநரான டாக்டர் ஷ்ருதி தோரத்தும் கருவிற்குள் கரு இருப்பதை உறுதிப்படுத்தினார்,” என்று டாக்டர் பிரசாத் விளக்கினார்.\n\nஇதனையடுத்து, பாதுகாப்பாகக் குழந்தை பெற்றெடுக்க ஏதுவாக அருகிலுள்ள சத்ரபதி சம்பாஜிநகரில் இருக்கும் ஒரு மருத்துவமனையில் அனுமதிக்கப்பட அப்பெண் பரிந்துரைக்கப்பட்டுள்ளார்.\n\nகுறிப்புச் சொற்கள்\n\nஇந்தியா\n\nகர்ப்பிணி\n\nமகப்பேறு\n\nதொடர்புடைய செய்திகள்\n\nகன்னியாகுமரி: ஏழு மாதங்களில் 99 சிறுமிகள் கருத்தரிப்பு\n\n11 Nov 2024\n\n-\n\n4:24 PM\n\nபடுக்கையைச் சுத்தம் செய்த கர்ப்பிணிப் பெண்; தாதியர் பணியிடைநீக்கம்\n\n03 Nov 2024\n\n-\n\n7:26 PM\n\nஅமெரிக்கக் குடியுரிமை: பிள்ளைபெற அவசரம் காட்டும் இந்தியத் தம்பதியர்\n\n24 Jan 2025\n\n-\n\n7:05 PM", "images": [{"image_url": "https://cassette.sphdigital.com.sg/image/tamilmurasu/502fdee78114d97c807e6d9c7f97c50b8c23bad99662cef0e8fc94dcc5ae34da?w=825", "alt_text": "3c9c4307-0f6e-44ef-a82f-8a929c7c08d7", "caption": "உலகளவில் இதுவரை ஏறத்தாழ 200 பேரிடம் மட்டுமே இத்தகைய நிலை கண்டறியப்பட்டுள்ளதாக டாக்டர் பிரசாத் அகர்வால் கூறினார். - மாதிரிப்படம்: பிக்சாபே"}, {"image_url": "https://cassette.sphdigital.com.sg/image/tamilmurasu/2a3ba0aea62a086f5f38083c4a47c24aceb66245fee4c1dc6eebaa5a114f6e63?w=235", "alt_text": "குழந்தைத் திருமணம், காதல், பாலியல் துன்புறுத்தல் ஆகியவையே சிறுமிகள் கருத்தரிக்கக் காரணம் எனக் கூறப்படுகிறது.", "caption": null}, {"image_url": "https://cassette.sphdigital.com.sg/image/tamilmurasu/2a182c65380afd3129dc50d0751153137cf50ff476990b72b2e5705c8b6f03da?w=235", "alt_text": "ரத்தக்கறை படிந்த படுக்கையைச் சுத்தம் செய்த ரோஷினி.", "caption": null}, {"image_url": "https://cassette.sphdigital.com.sg/image/tamilmurasu/b3259823ca3dd001519934f6c962a51ea378b60ea3b0e0d89a45fa8bddf520d8?w=235", "alt_text": "ஏழு மாத கர்ப்பிணி ஒருவர் அறுவை சிகிச்சை மூலம் குழந்தை பெற அவசரப்பட்டதாக அமெரிக்க மருத்துவர் ஒருவர் கூறினார்.", "caption": null}]}
{"article_url": "https://tamilmurasu.com.sg/singapore/pay-rise-37000-public-healthcare-workers-minister-health", "site_title": "37,000 பொதுச் சுகாதாரப் பராமரிப்பு ஊழியர்களுக்கு ஊதிய உயர்வு: சுகாதார அமைச்சர்", "publish_date": "2025-01-29", "content": "37,000 பொதுச் சுகாதாரப் பராமரிப்பு ஊழியர்களுக்கு ஊதிய உயர்வு: சுகாதார அமைச்சர்\n\n29 Jan 2025 - 5:02 pm\n\n2\n\nmins read\n\nசிங்கப்பூர் பொது மருத்துவமனை ஊழியர்களுக்கு அன்பளிப்பு உறைகளை வழங்குகிறார் சுகாதாரப் பராமரிப்புச் சேவைகள் ஊழியர் சங்கத்தின் தலைவர் கே. தனலட்சுமி. -\n\nபடம்: ஸ்ட்ரெய்ட்ஸ் டைம்ஸ்\n\n1\n\nof\n\n2\n\nசீனப் புத்தாண்டு முதல்நாளான ஜனவரி 29 புதன்கிழமையன்று சிங்கப்பூர் பொது மருத்துவமனைக்கு நேரில் சென்று, அதன் ஊழியர்களைச் சந்தித்தார் சுகாதார அமைச்சர் ஓங் யி காங். -\n\nபடம்: ஸ்ட்ரெய்ட்ஸ் டைம்ஸ்\n\n1\n\nof\n\n2\n\nசிங்கப்பூர் பொது மருத்துவமனை ஊழியர்களுக்கு அன்பளிப்பு உறைகளை வழங்குகிறார் சுகாதாரப் பராமரிப்புச் சேவைகள் ஊழியர் சங்கத்தின் தலைவர் கே. தனலட்சுமி. -\n\nபடம்: ஸ்ட்ரெய்ட்ஸ் டைம்ஸ்\n\n1\n\nof\n\n2\n\nசீனப் புத்தாண்டு முதல்நாளான ஜனவரி 29 புதன்கிழமையன்று சிங்கப்பூர் பொது மருத்துவமனைக்கு நேரில் சென்று, அதன் ஊழியர்களைச் சந்தித்தார் சுகாதார அமைச்சர் ஓங் யி காங். -\n\nபடம்: ஸ்ட்ரெய்ட்ஸ் டைம்ஸ்\n\n1\n\nof\n\n2\n\nசிங்கப்பூர் பொது மருத்துவமனை ஊழியர்களுக்கு அன்பளிப்பு உறைகளை வழங்குகிறார் சுகாதாரப் பராமரிப்புச் சேவைகள் ஊழியர் சங்கத்தின் தலைவர் கே. தனலட்சுமி. -\n\nபடம்: ஸ்ட்ரெய்ட்ஸ் டைம்ஸ்\n\n1\n\nof\n\n2\n\nAI\n\nSUMMARISE IN ENGLISH\n\nPay rise for 37,000 public healthcare workers : Minister for Health\n\nMinister Ong Ye Kung announced wage increases for nearly 37,000 healthcare workers, including pharmacists, paramedics, and administrators. The move aims to retain and attract more personnel to the sector. The basic pay of public healthcare nurses will also be adjusted based on market conditions. The Health Ministry is reviewing HR development measures to strengthen the healthcare workforce. The announcement was welcomed by the Health Service Employees' Union.\n\nGenerated by AI\n\nபொதுச் சுகாதாரப் பராமரிப்பு ஊழியர்கள் 37,000 பேர் இவ்வாண்டில் ஊதிய உயர்வை எதிர்பார்க்கலாம்.\n\nசுகாதாரப் பராமரிப்புத் துணை வல்லுநர்கள், மருந்தாளுநர்கள், நிர்வாக, துணை மருத்துவச் சேவைப் பணியாளர்கள் ஆகியோருக்கு இவ்வாண்டு நடுப்பகுதியிலிருந்து ஊதிய உயர்வு வழங்கப்படும் என்று சுகாதார அமைச்சர் ஓங் யி காங் புதன்கிழமையன்று (ஜனவரி 29) அறிவித்துள்ளார். சிங்கப்பூர் பொது மருத்துவமனை, ஊட்ரம் சமூக மருத்துவமனை ஆகியவற்றுக்கு நேரில் சென்றபோது திரு ஓங் செய்தியாளர்களிடம் பேசினார்.\n\nஊதிய உயர்வு தொடர்பில் மற்ற அமைச்சுகளுடனும் தொழிற்சங்கங்களுடனும் கலந்துபேசி வருவதாக அமைச்சர் ஓங் தெரிவித்துள்ளார்.\n\n“புத்தாண்டில் நல்ல உடல்நலம், மகிழ்ச்சி, ஊதிய உயர்வு, போனஸ் எனப் பல்வேறு நம்பிக்கைகளையும் மக்கள் கொண்டிருப்பர்,” என்று திரு ஓங் கூறினார்.\n\nமக்கள்தொகை மூப்படைந்துவரும் நிலையில், சுகாதாரப் பராமரிப்புச் சேவைகள், மனிதவளத் துறைகளுக்கான ஊழியர் தேவையும் தொடர்ந்து அதிகரிக்கும் என்றார் அவர். சிங்கப்பூர் பொது மருத்துவமனை, ஊட்ரம் சமூக மருத்துவமனை ஊழியர்களுடன் அவர் சீனப் புத்தாண்டன்று கொண்டாடப்படும் ‘லோஹெய்’ உணவுச் சடங்கிலும் கலந்துகொண்டார்.\n\nசுகாதாரப் பராமரிப்புத் துணை வல்லுநர்கள், மருந்தாளுநர்கள், நிர்வாக, துணை மருத்துவச் சேவைப் பணியாளர்கள் ஆகியோரின் ஊதியம் 2021ஆம் ஆண்டு உயர்த்தப்பட்டது.\n\nபொது சுகாதாரப் பராமரிப்புத் துறை ஊழியர்களைத் தக்கவைத்துக்கொள்ளவும் அத்துறைக்கு மேலும் பலரை ஈர்க்கவும் எடுக்கப்பட்டுவரும் நடவடிக்கைகளின் ஒரு பகுதியாக ஊதிய உயர்வு வழங்கப்படவுள்ளது என்று சுகாதார அமைச்சு தெரிவித்துள்ளது.\n\nஅத்துடன், பொதுச் சுகாதாரப் பராமரிப்புத் தாதியர் 26,000 பேரின் அடிப்படை ஊதியமும் சந்தை நிலவரத்திற்கு ஏற்ப சரிக்கட்டப்பட்டு, சற்றே உயர்த்தப்படும் என்று அமைச்சு தனது அறிக்கையில் குறிப்பிட்டுள்ளது.\n\nஇந்நிலையில், சரியான நேரத்தில் இந்த நடவடிக்கைகள் எடுக்கப்பட்டுள்ளதாகக் கூறி, அமைச்சின் அறிவிப்புகளை வரவேற்றுள்ளார் சுகாதாரப் பராமரிப்புச் சேவைகள் ஊழியர் சங்கத்தின் தலைவரும் என்டியுசி தலைவருமான கே. தனலட்சுமி.\n\nமுன்னதாக, பொதுச் சுகாதாரப் பராமரிப்புத் துறையில் பணியாற்றுவோரை நீண்டகாலத்திற்குத் தக்கவைத்துக்கொள்ளும் நோக்கில் கடந்த 2024 செப்டம்பரில் ‘தாதியருக்கான கருணை, உன்னதம், பற்றுறுதி விருது’ (ஏஞ்சல்) அறிமுகப்படுத்தப்பட்டது.\n\nஅத்திட்டத்தின்கீழ், ஏறக்குறைய 29,000 தாதியர் 20 ஆண்டுக்காலத்தில் $100,000 வரை வழங்குதொகை பெறுவர்.\n\nஊதிய உயர்வு வழங்குவதோடு நின்றுவிடாது, மனிதவள மேம்பாட்டு நடவடிக்கைகளை மறுஆய்வு செய்வதும் சுகாதாரப் பராமரிப்பு ஊழியரணியை வலுப்படுத்துவதும் தொடரும் என்றும் அமைச்சு தெரிவித்துள்ளது.\n\nகுறிப்புச் சொற்கள்\n\nசிங்கப்பூர்\n\nசுகாதாரம்\n\nஅமைச்சர்\n\nஊதியம்\n\nதொடர்புடைய செய்திகள்\n\n‘2025ல் சிங்கப்பூர் ஊழியர்கள் 2% - 5% ஊதிய உயர்வு பெறுவர்’\n\n17 Dec 2024\n\n-\n\n10:10 AM\n\nசீன அரசு ஊழியர்களுக்கு பத்தாண்டுகள் கழித்து ஊதிய உயர்வு\n\n03 Jan 2025\n\n-\n\n6:49 PM\n\nஅரசாங்க மானியத் திட்டத்துக்குக் கூடுதல் நிதி கோரும் ‘என்டியுசி’\n\n10 Jan 2025\n\n-\n\n8:19 PM", "images": [{"image_url": "https://cassette.sphdigital.com.sg/image/tamilmurasu/307afddc432fbea91950ff8d141f015e4fe17e2a47f52ebad589563769cb3692?w=825", "alt_text": "ea1c89e2-6517-4f3c-8db4-0adcc4d2b0d5", "caption": "சிங்கப்பூர் பொது மருத்துவமனை ஊழியர்களுக்கு அன்பளிப்பு உறைகளை வழங்குகிறார் சுகாதாரப் பராமரிப்புச் சேவைகள் ஊழியர் சங்கத்தின் தலைவர் கே. தனலட்சுமி. - படம்: ஸ்ட்ரெய்ட்ஸ் டைம்ஸ் 1 of 2"}, {"image_url": "https://cassette.sphdigital.com.sg/image/tamilmurasu/32d6a6a917c5bc2fd5483ca6ba12e1463e0f1b8069cb1c4d902da41be722cc9d?w=825", "alt_text": "f7a612cf-9971-48d0-a0c0-a565a7f92462", "caption": "சீனப் புத்தாண்டு முதல்நாளான ஜனவரி 29 புதன்கிழமையன்று சிங்கப்பூர் பொது மருத்துவமனைக்கு நேரில் சென்று, அதன் ஊழியர்களைச் சந்தித்தார் சுகாதார அமைச்சர் ஓங் யி காங். - படம்: ஸ்ட்ரெய்ட்ஸ் டைம்ஸ் 1 of 2"}, {"image_url": "https://cassette.sphdigital.com.sg/image/tamilmurasu/8a02bdfb643ad015898263fb8a315f333e30bb899d916e8f226c5800120557f1?w=235", "alt_text": "2025ஆம் ஆண்டுக்கான ஊதிய உயர்வு தொடர்பில் நிறுவனங்கள் கவனமான அணுகுமுறையைக் கையாள்வதாக மனிதவளத் துறை வல்லுநர்கள் கூறுகின்றனர்.", "caption": null}, {"image_url": "https://cassette.sphdigital.com.sg/image/tamilmurasu/6b6068b41b02b4efdf076fd89e35b791055437a1f6696d1da326560b68f4e63b?w=235", "alt_text": "சீன அரசு கடைசியாக நாடு முழுவதும் ஊதிய உயர்வு அறிவித்தது 2015ஆம் ஆண்டில்.", "caption": null}, {"image_url": "https://cassette.sphdigital.com.sg/image/tamilmurasu/faefc57eb69812d617534e9db930eb4b38fe627dcbf035f3458c39d0fd3a6a57?w=235", "alt_text": "என்டியுசி தலைமைச் செயலாளர் இங் சீ மெங், ஜனவரி 10ஆம் தேதி, மரினா பே சேண்ட்ஸ் கண்காட்சி, மாநாட்டு மண்டபத்தில் நடைபெற்ற வேலைவாய்ப்புச் சந்தையில் உரையாற்றினார். ", "caption": null}]}
{"article_url": "https://tamilmurasu.com.sg/india/air-india-flight-hijack-heavy-security-mumbai-airport", "site_title": "ஏர் இந்தியா விமானம் ‘கடத்தல்’; மும்பை விமான நிலையத்தில் முழு அவசரநிலை", "publish_date": "2025-01-29", "content": "ஏர் இந்தியா விமானம் ‘கடத்தல்’; மும்பை விமான நிலையத்தில் முழு அவசரநிலை\n\n29 Jan 2025 - 6:58 pm\n\n2\n\nmins read\n\nகூடுதல் விழிப்புநிலையில் இந்திய விமானப் படை\n\nஜனவரி 27 திங்கட்கிழமை இரவு ஏர் இந்தியா விமானம் ஒன்று புதுடெல்லியிலிருந்து மும்பைக்குக் கிளம்பிய சற்று நேரத்திலேயே அது கடத்தப்பட்டதாக சமிக்ஞை கிட்டியது. -\n\nபடம்: பிடிஐ\n\nAI\n\nSUMMARISE IN ENGLISH\n\nAir India flight 'Hijack'; Heavy security at Mumbai Airport\n\nOn January 27, flight AI 2957 from Delhi to Mumbai triggered a 'hijack' alarm, prompting an emergency response from authorities. Despite the pilot reporting the alarm was false, extra precautions were taken. The aircraft landed safely in Mumbai, and all passengers were evacuated after a thorough inspection. The reason for the false alarm is under investigation, involving both aviation authorities and technical specialists.\n\nGenerated by AI\n\nமும்பை:\n\nஏர் இந்தியா விமானம் ஒன்று கடத்தப்பட்டதாக கிடைத்த தகவலால் மும்பை விமான நிலையத்தில் பாதுகாப்பு அதிகரிக்கப்பட்டது.\n\nகடந்த திங்கட்கிழமை (ஜனவரி 27) இரவு புதுடெல்லியிலிருந்து ஏஐ2957 விமானம் மும்பைக்குப் புறப்பட்டது.\n\nஇந்நிலையில், விமானம் கிளம்பிய சற்று நேரத்திலேயே அது கடத்தப்பட்டிருக்கலாம் என்பதற்கான எச்சரிக்கை சமிக்ஞை விமானப் போக்குவரத்துக் கட்டுப்பாட்டகத்திற்கு வந்தது.\n\nஇதனையடுத்து, இந்திய விமானப் படை, டெல்லி காவல்துறை, மத்தியத் தொழில்துறைப் பாதுகாப்புப் படை, பொது விமானப் போக்குவரத்துச் செயலகம் உள்ளிட்ட அமைப்புகளுக்குத் தகவல் தெரிவிக்கப்பட்டது.\n\nசிறப்புக் குழு ஒன்று அமைக்கப்பட்டதோடு, இந்திய விமானப் படையும் கூடுதல் விழிப்புநிலையில் வைக்கப்பட்டது.\n\nஆனால், விமானம் கடத்தப்பட்டதாக வந்தது தவறான எச்சரிக்கை சமிக்ஞை என்றும் விமானம் வழக்கம்போல் இயங்குகிறது என்றும் விமானப் போக்குவரத்துக் கட்டுப்பாட்டகத்திற்கு அவ்விமானத்தின் விமானி தகவல் தெரிவித்தார்.\n\nஆனாலும், விமானி நெருக்கடியான நிலையில் இருந்து, தவறான சமிக்ஞை எனக் கூறும்படி கட்டாயப்படுத்தப்பட்டிருக்கலாம் என்றெண்ணி, மெத்தனமாக இருந்துவிடாமல் அதிகாரிகள் எச்சரிக்கையுடன் செயல்பட்டனர்.\n\nஇரவு 9.47 மணியளவில் மும்பை சத்ரபதி சிவாஜி மகராஜ் அனைத்துலக விமான நிலையத்தில் அவ்விமானம் தரையிறங்கியது. அதற்குமுன் அவ்விமான நிலையத்தில் முழு அவசரநிலை பிறப்பிக்கப்பட்டு, காவல்துறையினரும் தேசிய பாதுகாப்புப் படையினரும் குவிக்கப்பட்டிருந்தனர்.\n\nதரையங்கியதும் விமானம் தனியிடத்திற்குக் கொண்டுசெல்லப்பட்டு, முழுமையாகச் சோதனையிடப்பட்டது. அபாயம் ஏதும் இல்லை என்று உறுதிப்படுத்தப்பட்ட பிறகே, அதிலிருந்த பயணிகள் அனைவரும் வெளியேற அனுமதிக்கப்பட்டதாக ‘இந்துஸ்தான் டைம்ஸ்’ ஊடகச் செய்தி தெரிவித்தது.\n\nஅவ்விமானத்தில் 126 பயணிகள் இருந்ததாகக் கூறப்பட்டது.\n\nவிமானத்திலிருந்து தவறான சமிக்ஞை கிடைக்க என்ன காரணம் குறித்து பொது விமானப் போக்குவரத்து இயக்ககம் உள்ளிட்ட அமைப்புகள் விசாரித்து வருகின்றன. தொழில்நுட்பக் கோளாறு ஏற்பட்டிருக்கலாம் என்ற கோணத்திலும் விசாரிக்கப்பட்டு வருகிறது.\n\nஆயினும், விசாரணை முடிந்த பின்னரே தெளிவான காரணம் தெரியவரும்.\n\nகுறிப்புச் சொற்கள்\n\nஇந்தியா\n\nஏர் இந்தியா\n\nவிமானம்\n\nகடத்தல்\n\nதொடர்புடைய செய்திகள்\n\nசிங்கப்பூர்-சென்னை விமானங்களில் கடத்தப்பட்ட 20 கிலோ தங்கம் பறிமுதல்\n\n11 Nov 2024\n\n-\n\n2:39 PM\n\n22 பாம்புகளுடன் சென்னை விமானத்தில் சிக்கிய பெண்\n\n30 Apr 2023\n\n-\n\n7:35 PM\n\nசட்டவிரோதமாகத் தங்கியிருந்த இந்தியர்களைத் தனி விமானத்தில் திருப்பியனுப்பிய அமெரிக்கா\n\n26 Oct 2024\n\n-\n\n7:00 PM", "images": [{"image_url": "https://cassette.sphdigital.com.sg/image/tamilmurasu/496bed298c3d9878170c1373285852826ec6cb51c61eee03a9ac34a8c104a642?w=825", "alt_text": "4355d970-c826-425c-82d5-d077c5b6e0f7", "caption": "ஜனவரி 27 திங்கட்கிழமை இரவு ஏர் இந்தியா விமானம் ஒன்று புதுடெல்லியிலிருந்து மும்பைக்குக் கிளம்பிய சற்று நேரத்திலேயே அது கடத்தப்பட்டதாக சமிக்ஞை கிட்டியது. - படம்: பிடிஐ"}, {"image_url": "https://cassette.sphdigital.com.sg/image/tamilmurasu/ab000736a5930296800e627d1594995553f25fa2a8ad9c10cdd07abd9a7cbbf5?w=235", "alt_text": "எட்டு பெண் பயணிகள் உட்பட 25 பேரின் உடைமைகளில் தங்கக் கட்டிகள், தங்கப் பசைகள், தங்கச் சங்கிலிகள் மறைத்து வைக்கப்பட்டிருந்தது கண்டுபிடிக்கப்பட்டது.", "caption": null}, {"image_url": "https://cassette.sphdigital.com.sg/image/tamilmurasu/00e1af85fcfe91d93060f72876702015301436b8dbe3ae3d15a405b415aacd59?w=235", "alt_text": "படம்: பிக்ஸாபே", "caption": null}, {"image_url": "https://cassette.sphdigital.com.sg/image/tamilmurasu/7b3ebbbebc8315c5f413b5d7e83b91f0cd5dfbc5ec614143c52d6989ecb9c2e1?w=235", "alt_text": "மாதிரிப்படம்:", "caption": null}]}
{"article_url": "https://tamilmurasu.com.sg/singapore/businesses-must-remain-resilient-agile-2025-gan-kim-yong", "site_title": "2025ல் நிறுவனங்கள் துடிப்புடன், மீள்திறனுடன் விளங்க வேண்டும்: கான் கிம் யோங்", "publish_date": "2025-01-30", "content": "2025ல் நிறுவனங்கள் துடிப்புடன், மீள்திறனுடன் விளங்க வேண்டும்: கான் கிம் யோங்\n\n30 Jan 2025 - 11:18 am\n\n2\n\nmins read\n\nமொத்த உள்நாட்டு உற்பத்தி வளர்ச்சி 1லிருந்து 3 விழுக்காடு வரை இருக்கக்கூடும் என்று துணைப் பிரதமர் கான் கிம் யோங் கூறினார்.  -\n\nகோப்புப் படம்: லியன் ஹ சாவ் பாவ்\n\nAI\n\nSUMMARISE IN ENGLISH\n\nBusinesses must remain resilient, agile in 2025: Gan Kim Yong\n\nSingapore's Deputy Prime Minister, Gan Kim Yong, warns businesses of potential economic challenges due to uncertainty caused by the US government's new trade policies. Economic growth is projected at 1-3%, with core inflation remaining within 1-2%. Despite these challenges, the Asian economy is expected to grow significantly, providing opportunities for businesses. DPM Gan urges businesses to remain adaptable and seize regional opportunities.\n\nGenerated by AI\n\nஇவ்வாண்டு பொருளியல் வளர்ச்சி சவால்கள் நிறைந்த ஒன்றாக இருக்கும் என்று எதிர்பார்க்கப்படுகிறது.\n\nஎனவே, தொழில் நிறுவனங்கள் துடிப்புடனும் மீள்திறனுடனும் இருப்பது அவசியம் என்று துணைப் பிரதமரும் வர்த்தக, தொழில் அமைச்சருமான கான் கிம் யோங் கூறியுள்ளார்.\n\nசீனப் புத்தாண்டு நிகழ்ச்சி ஒன்றில் புதன்கிழமை (ஜனவரி 29ஆம் தேதி) பேசிய அமைச்சர், வர்த்தகம் தொடர்பான புதிய அமெரிக்க அரசு நிர்வாகத்தின் நிலைப்பாடு  நிச்சயமற்றதன்மையை ஏற்படுத்தியுள்ளதாக அவர் தெரிவித்தார். இதனால், வர்த்தகச் சூழல் பதற்றமடையும்  அபாயம் அதிகரித்துள்ளதாக அவர் விளக்கினார்.\n\n“இது சிங்கப்பூரின் உற்பத்தி, வர்த்தகம் தொடர்பான சேவைத் துறையை பாதிப்பதுடன் பொருள்களின் விலைகளிலும் தாக்கத்தை ஏற்படுத்தும்’” என்று அவர் சொன்னார்.\n\nபுதிய அமெரிக்க அதிபராக ஜனவரி 20ஆம்  தேதி பொறுப்பேற்றுள்ள டோனல்ட் டிரம்ப் சிறிய வர்த்தக நாடுகளின் பொருள்கள் மீதான வரிவிதிப்பை 20 விழுக்காடு உயர்த்தப்போவதாக அறிவித்திருப்பது இங்கு நினைவுகூரத்தக்கது.\n\nஇவ்வாண்டின் மொத்த உள்நாட்டு உற்பத்தி வளர்ச்சி 1லிருந்து 3 விழுக்காடு வரை மெதுவடையக்கூடும் என்றும் துணைப் பிரதமர் கான் கிம் யோங் கூறினார். மூலாதாரப் பணவீக்கம் 1லிருந்து 2 விழுக்காடுவரை தொடரும் என எதிர்பார்க்கப்படுவதாகவும் திரு கான் கூறினார்.\n\nஇந்தச் சவால்களை எதிர்கொள்ள நிறுவனங்களுக்கு தன்னம்பிக்கை தேவை என்று அவர் வலியுறுத்தினார்.\n\nசீன வர்த்தக, தொழில்சபை ஹில் ஸ்திரீட்டில் உள்ள தனது கட்டடத்தில் சீனப் புத்தாண்டு வரவேற்பை கொண்டாடிய நிகழ்ச்சியில் உரையாற்றிய திரு கான், நிறுவனங்கள் துடிப்புடன் விளங்கி இவ்வட்டாரத்தில் கிடைக்கக்கூடிய வாய்ப்புகளைப் பயன்படுத்திக் கொள்ள வேண்டும் என்று தெரிவித்தார்.\n\nதொடர்ந்து பேசிய அவர், “ஆசியப் பொருளியல் உலகின் மொத்த உள்நாட்டு உற்பத்தியில் கிட்டத்தட்ட  50 விழுக்காடுவரை உள்ளது. இதுவே 2030ஆம் ஆண்டு, 60 விழுக்காடுவரை வளர்ச்சியடையும் என்று எதிர்பார்க்கப்படுகிறது,” என்று கூறினார்.\n\nகுறிப்புச் சொற்கள்\n\nசிங்கப்பூர்\n\nவர்த்தகம்\n\nகான் கிம் யோங்\n\nதொடர்புடைய செய்திகள்\n\n2025ஆம் ஆண்டு முதல் வளர்ச்சிக்கு ஆயத்தமாகும் சாங்கி விமான நிலையம்\n\n27 Jan 2025\n\n-\n\n5:00 AM", "images": [{"image_url": "https://cassette.sphdigital.com.sg/image/tamilmurasu/39ebdb7ba961312808520b9d9d93ccfc289776f30179960022c90842c4aa9ca9?w=825", "alt_text": "2c9fd535-1df9-4eff-8668-e2e46df6c4db", "caption": "மொத்த உள்நாட்டு உற்பத்தி வளர்ச்சி 1லிருந்து 3 விழுக்காடு வரை இருக்கக்கூடும் என்று துணைப் பிரதமர் கான் கிம் யோங் கூறினார்.  - கோப்புப் படம்: லியன் ஹ சாவ் பாவ்"}, {"image_url": "https://cassette.sphdigital.com.sg/image/tamilmurasu/50f7289e89add60dfd869d5a5279ee5ba31caccb29b5d711ac49c0c3c9089910?w=235", "alt_text": "இவ்வாண்டு ஜனவரி மாத நிலவரப்படி சிங்கப்பூருக்கும் 163 நகரங்களுக்கும் இடையே வாரந்தோறும் 100 விமான நிறுவனங்கள் 7,400க்கும் மேற்பட்ட விமானப் பயணங்களை சாங்கியில் இயக்கி வருகின்றன.", "caption": null}]}
{"article_url": "https://tamilmurasu.com.sg/singapore/man-admits-sexually-abusing-11-year-old-daughter", "site_title": "தந்தையின் பாலியல் துன்புறுத்தலுக்கு ஆளான 11 வயது மகள்", "publish_date": "2025-01-28", "content": "தந்தையின் பாலியல் துன்புறுத்தலுக்கு ஆளான 11 வயது மகள்\n\n28 Jan 2025 - 11:24 pm\n\n1\n\nmins read\n\nசிறுமி வளர்ப்புப் பெற்றோரிடம் 2022ஆம் ஆண்டு டிசம்பரில் ஒப்படைக்கப்பட்ட பின்னரே, ஆடவரது குற்றங்கள் குறித்து தெரியவந்தது. -\n\nபடம்: ஸ்ட்ரெய்ட்ஸ் டைம்ஸ்\n\nAI\n\nSUMMARISE IN ENGLISH\n\nMan admits sexually abusing 11-year-old daughter\n\nA 55-year-old father sexually harassed his 11-year-old daughter with intellectual disability between 2018 and 2019. The daughter, who feared denying her father as she had witnessed him abusing her mother. The man admitted to three charges of outrage of modesty on January 28th. Two more charges are being considered. The accused's name is undisclosed to protect the victim's identity. The offences came to light when the daughter's foster parents came to know about the abuse in December 2022.\n\nGenerated by AI\n\nதன் தாயாரைத் தன்னுடைய தந்தை அடித்துத் துன்புறுத்துவதைப் பார்த்து வளர்ந்த சிறுமி, அதே தந்தை தன்னை பாலியல் ரீதியாகத் துன்புறுத்தத் தொடங்கியபோது அதற்கு மறுப்பு தெரிவிக்க அஞ்சினார்.\n\nஆனால், பாலியல் துன்புறுத்தலுக்கு ஆளாகத் தொடங்கிய அந்தக் காலகட்டத்தில், 11 வயது நிரம்பிய அந்தச் சிறுமிக்கு அறிவுசார் குறைபாடு இருந்ததை அந்தத் தந்தை உணரவில்லை.\n\nதற்போது 55 வயதுடைய அந்த ஆடவர், ஜனவரி 28ஆம் தேதி மூன்று குற்றச்சாட்டுகளை ஒப்புக்கொண்டார். மூன்றுமே ஒருவரது மானத்திற்கு பங்கம் விளைவிப்பது தொடர்பானவை.\n\nஆடவரின் தண்டனை விதிப்பு பிப்ரவரி 27ஆம் தேதிக்கு ஒத்திவைக்கப்பட்டுள்ள நிலையில், மேலும் இரண்டு குற்றச்சாட்டுகள் கருத்தில் கொள்ளப்படும் என்று கூறப்படுகிறது.\n\nபாதிக்கப்பட்ட சிறுமியின் அடையாளத்தைக் காக்கும் பொருட்டு, குற்றம் புரிந்தவரின் பெயரை வெளியிடக்கூடாது என உத்தரவு பிறப்பிக்கப்பட்டுள்ளது.\n\nகுற்றம் புரிந்த ஆடவருக்கும் அவரின் முன்னாள் மனைவிக்கும் இரண்டு மகள்கள் உள்ளனர். நால்வரும் ஒரே படுக்கையறையில் நான்கு மெத்தைகளில் பக்கம் பக்கமாக உறங்குவது வழக்கம்.\n\nஅவ்வாறு, 2018ஆம் ஆண்டுக்கும் ஏப்ரல் 2019ஆம் ஆண்டுக்கும் இடைப்பட்ட காலகட்டத்தில் மனைவியும் மூத்த மகளும் உறங்கிய பின்னர் இளைய மகளது மெத்தைக்கு ஆடவர் சென்று பாலியல் ரீதியாகத் தகாத முறையில் நடந்துகொண்டார்.\n\nசிறுமி வளர்ப்புப் பெற்றோரிடம் 2022ஆம் ஆண்டு டிசம்பரில் ஒப்படைக்கப்பட்ட பின்னரே, ஆடவரது குற்றங்கள் அம்பலமாகின.\n\nகுறிப்புச் சொற்கள்\n\nபாலியல்\n\nபாலியல் குற்றம்\n\nபாலியல் வன்கொடுமை\n\nபாலியல் புகார்\n\nகுறைபாடு\n\nசிறுமி\n\nஆடவர்\n\nதண்டனை\n\nதொடர்புடைய செய்திகள்\n\nவகுப்பில் ஆபாசப் படம் பார்த்த ஆசிரியர்; கண்டுபிடித்த மாணவனுக்கு அடி உதை\n\n29 Dec 2024\n\n-\n\n3:54 PM\n\nபாலியல் வன்கொடுமை புகாருக்கு எச்சரிக்கையோடு விடுதலை செய்யும் அதிகாரம் காவலர்களுக்கு யார் கொடுத்தது: அண்ணாமலை\n\n08 Dec 2024\n\n-\n\n8:42 PM\n\nஉறங்கும்போது கணவரைக் கொல்லப்போவதாக மிரட்டிய மாது\n\n02 Jan 2025\n\n-\n\n6:00 PM\n\nபல்கலைக்கழக மாணவி பாலியல் வன்கொடுமைச் சம்பவத்தால் சென்னையில் பரபரப்பு\n\n26 Dec 2024\n\n-\n\n5:31 PM\n\nமகளைப் பாலியல் வன்கொடுமை செய்த தந்தைக்குச் சிறை\n\n12 Dec 2024\n\n-\n\n4:47 PM", "images": [{"image_url": "https://cassette.sphdigital.com.sg/image/tamilmurasu/8c6194b0eb095b53832ee9eac5b27dd81ea4b5000c3796c321204d754ea784c5?w=825", "alt_text": "412b0f29-9838-4041-850c-d4b45d41694d", "caption": "சிறுமி வளர்ப்புப் பெற்றோரிடம் 2022ஆம் ஆண்டு டிசம்பரில் ஒப்படைக்கப்பட்ட பின்னரே, ஆடவரது குற்றங்கள் குறித்து தெரியவந்தது. - படம்: ஸ்ட்ரெய்ட்ஸ் டைம்ஸ்"}, {"image_url": "https://cassette.sphdigital.com.sg/image/tamilmurasu/fdf137149caf8a892e54e40055b58de78e2c209523fe66f9c1dd01b9d0e2866d?w=235", "alt_text": "மாணவனின் தலையைச் சுவரில் மோதியதில் அவனது காதில் காயமேற்பட்டதாக அச்சிறுவனின் தந்தை காவல் நிலையத்தில் புகாரளித்துள்ளார்.", "caption": null}, {"image_url": "https://cassette.sphdigital.com.sg/image/tamilmurasu/cbda52dc800c362e1dc85886b62a5f5b7a7ef056ddd8a88c426f1e46e0525665?w=235", "alt_text": "பாஜக மாநிலத் தலைவர் அண்ணாமலை.", "caption": null}, {"image_url": "https://cassette.sphdigital.com.sg/image/tamilmurasu/ce0a8f00f3e74de5afc95328d872139ab4cc16910ba87562315a586fd0b67ba1?w=235", "alt_text": "குற்றவாளியான ஜெசின்டா டான் சுவாட் லின்.", "caption": null}, {"image_url": "https://cassette.sphdigital.com.sg/image/tamilmurasu/60926bb34a0962a524e9d91d1cdfab905b0914741c7be64151d159e030261750?w=235", "alt_text": "அண்ணா பல்கலைக்கழகப் பொறியியல் மாணவி ஒருவர் பாலியல் வன்கொடுமைக்கு ஆளாக்கப்பட்ட சம்பவத்தைக் கண்டித்து அண்ணா பல்கலைக்கழக வாயிலை முற்றுகையிட்டு போராட்டத்தில் குதித்த மாணவர்கள்.", "caption": null}, {"image_url": "https://cassette.sphdigital.com.sg/image/tamilmurasu/8792328825cae04f7ff0f465d639bf5a287ebcefcaaa768d4642a7940b2fed3a?w=235", "alt_text": "ஆடவருக்கு 15 ஆண்டுச் சிறைத் தண்டனையும் பத்துப் பிரம்படிகளும் விதிக்கப்பட்டுள்ளன.", "caption": null}]}
{"article_url": "https://tamilmurasu.com.sg/singapore/land-transport-authority-lta-process-handing-over-bidadari-bus-interchange", "site_title": "பிடாடாரி பேருந்துச் சந்திப்பு நிலையம் நிலப் போக்குவரத்து ஆணையத்திடம் ஒப்படைப்பு", "publish_date": "2025-01-30", "content": "பிடாடாரி பேருந்துச் சந்திப்பு நிலையம் நிலப் போக்குவரத்து ஆணையத்திடம் ஒப்படைப்பு\n\n30 Jan 2025 - 1:33 pm\n\n2\n\nmins read\n\nபிடாடாரி குடியிருப்புப் பகுதியில் அமைந்துள்ள இந்த பேருந்துச் சந்திப்பு நியைம் முதன்முதலாக 2021ஆம் ஆண்டு செயல்படக்கூடிய நிலையில் இருக்க திட்டமிடப்பட்டது -\n\nகோப்புப் படம்: ஸ்ட்ரெய்ட்ஸ் டைம்ஸ்\n\nAI\n\nSUMMARISE IN ENGLISH\n\nLand Transport Authority (LTA) in the process of handing over Bidadari Bus Interchange\n\nThe Woodleigh bus interchange, originally scheduled for completion in 2021, will be handed over to the Land Transport Authority (LTA) soon. Work on the underground bus terminal was delayed owing to engineering challenges. The interchange will connect the Woodleigh Village residential area, featuring 330 blocks and a hawker centre, to the Woodleigh Railway Station. The handover process is currently underway, and the operational date will be announced by the LTA.\n\nGenerated by AI\n\nஉட்லீ பேருந்துச் சந்திப்பு நிலையத்தை நிலப் போக்குவரத்து ஆணையத்திடம் ஒப்படைக்கும் பணி நீண்டகாலமாகவே தள்ளிப்போடப்பட்டு வந்தது.\n\nஅது தற்பொழுது நிறைவேறியுள்ளதாக கூறப்படுகிறது. அங்கு பூமிக்கு அடியில் பேருந்து முனையத்தை அமைக்கும் கட்டுமானப் பணிகள் 2024ஆம் ஆண்டு டிசம்பர் மாதம் நிறைவேறியதை அடுத்து நிலையம் ஆணையத்திடம் ஒப்படைக்கப்பட உள்ளது.\n\nபிடாடாரி குடியிருப்புப் பகுதியில் அமைந்துள்ள இந்த பேருந்துச் சந்திப்பு நியைம் முதன் முதலாக 2021ஆம் ஆண்டு செயல்படக்கூடிய நிலையில் இருக்க திட்டமிடப்பட்டது.\n\nஇது குறித்து ஜனவரி 27ஆம் தேதி கேள்விகளுக்கு பதிலளித்த வீடமைப்பு வளர்ச்சிக் கழகம், பேருந்துச் சந்திப்பு நிலையக் கட்டுமானப் பணிகளில் பொறியியல் துறைக்கு சவால்மிகுந்த ஒன்றாக விளங்கியதாகக் கூறியது. அதனால், கட்டுமானப் பணிகள் எதிர்பார்த்ததைவிட அதிக காலம் பிடித்ததாக தெரிவித்தது.\n\nதற்பொழுது அந்தப் பேருந்துச் சந்திப்பு நிலையத்துக்கு கடந்த டிசம்பர் 31ஆம் தேதி தற்காலிக பயன்பாட்டு அனுமதி வழங்கப்பட்டுள்ளதாக கழகம் கூறியது.\n\n“தற்போதைய நிலையில், பேருந்துச் சந்திப்பு நிலையத்தை ஆணையத்திடம் ஒப்படைக்கும் பணி நடைபெற்று வருகிறது. அது எப்பொழுது பயன்பாட்டுக்கு வரும் என்ற தகவல்களை நிலையம் தயார்நிலைக்கு வரும்போது  ஆணையம் தெரிவிக்கும்,” என்று கழகம் தெளிவுபடுத்தியது.\n\nஉட்லீ வில்லேஜ் பகுதியில் உள்ள ஒன்றிணைந்த மேம்பாட்டுத் திட்டத்தின்கீழ் இந்த பேருந்துச் சந்திப்பு நிலையம் வரும். அங்கு 330 கழக புளோக்குகள், உணவு அங்காடி நிலையம் ஆகியவை அமைந்துள்ளன.\n\nஅங்கு அமைந்துள்ள தேவைக்கேற்ப கட்டப்படும் வீடமைப்பு திட்டம் உட்லீ ரயில் நிலையத்துடன் இணைக்கப்படும். இந்தத் திட்டத்தின்படி, 2016ஆம் ஆண்டு நவம்பர் மாதம் விற்பனைக்கு விடப்பட்டு அதன் இறுதிக்கட்ட கட்டுமானப் பணிகள் 2022ஆம் ஆண்டு நவம்பர் மாதம் நிறைவடைந்தன.\n\nகுறிப்புச் சொற்கள்\n\nபிடிஓ\n\nநிலப் போக்குவரத்து ஆணையம்\n\nவீடமைப்பு வளர்ச்சிக் கழகம்\n\nதொடர்புடைய செய்திகள்\n\nபிடாடாரியில் 2023 பிற்பாதியில் புதிய உணவங்காடி நிலையம்\n\n02 Jan 2023\n\n-\n\n5:30 AM", "images": [{"image_url": "https://cassette.sphdigital.com.sg/image/tamilmurasu/861715602b5edf9d444d31919ce15af5b0e2fab890c01a766abad553da92617c?w=825", "alt_text": "ab601769-6d3d-4571-a5fa-e086a31660cd", "caption": "பிடாடாரி குடியிருப்புப் பகுதியில் அமைந்துள்ள இந்த பேருந்துச் சந்திப்பு நியைம் முதன்முதலாக 2021ஆம் ஆண்டு செயல்படக்கூடிய நிலையில் இருக்க திட்டமிடப்பட்டது - கோப்புப் படம்: ஸ்ட்ரெய்ட்ஸ் டைம்ஸ்"}, {"image_url": "https://cassette.sphdigital.com.sg/image/tamilmurasu/74d3392c93adcf69b7e7dd43241bcff429aad0ff8f5694d533678f35c605a909?w=235", "alt_text": null, "caption": null}]}
{"article_url": "https://tamilmurasu.com.sg/world/kuala-lumpur-2-cars-ram-public-outside-nightclub-two-persons-suffer-injuries", "site_title": "கோலாலம்பூர் இரவு விடுதிக்கு வெளியே  பொதுமக்களை மோதித் தள்ளிய 2 கார்கள்; இருவர் காயம்", "publish_date": "2025-01-30", "content": "கோலாலம்பூர் இரவு விடுதிக்கு வெளியே  பொதுமக்களை மோதித் தள்ளிய 2 கார்கள்; இருவர் காயம்\n\n30 Jan 2025 - 12:40 pm\n\n1\n\nmins read\n\nகுறுகலான சாலையில் வேகமாக வந்த வெள்ளி நிற வாகனத்தின் வழியிலிருந்து தப்பிக்க பாதசாரிகள் தட்டுத் தடுமாறி நகர முயல்வதை காணொளி காட்டியது.  -\n\nபடம்: ஃபேஸ்புக் பதிவு\n\nAI\n\nSUMMARISE IN ENGLISH\n\nKuala Lumpur: 2 cars ram into the public outside a nightclub; two persons suffer injuries\n\nMalaysian police are investigating an incident where two cars rammed into a crowd outside a nightclub. The incident was captured on video and circulated online, prompting the Royal Malaysia Police to launch an investigation. According to the Deputy Police Commissioner, a 24-year-old eyewitness reported that the cars, a Toyota HiLux and a Toyota pickup, left a parking lot and struck people outside the \"Top Plus\" nightclub. Two people were injured, with one transported by ambulance. The police are seeking eyewitnesses to provide information about the incident.\n\nGenerated by AI\n\nமலேசியாவில் புதன்கிழமை (ஜனவரி 29ஆம் தேதி) இரு கார்கள் இரவு விடுதி ஒன்றின் வெளியே வேகமாக வந்து பொதுமக்களை மோதித் தள்ளிய சம்பவம் குறித்து அந்நாட்டுக் காவல்துறை விசாரணை மேற்கொண்டுள்ளது.\n\nஇது தொடர்பான காணொளி ஒன்று இணையத்தில் பரவியதை அடுத்து மலேசியக் காவல்துறை விசாரணையைத் தொடங்கியது.\n\nஇது குறித்து மலேசியக் காவல்துறை வெளியிட்ட ஊடக அறிக்கையில் பிரிக்ஃபீல்ட்ஸ் காவல்துறை துணை காவல்துறை ஆணையர் மஷரிமான் முகம்மது சம்பவத்தை உறுதிசெய்தார். இதில் சம்பவத்தை நேரில் பார்த்த 24 வயது நபர் புகார் அளித்திருப்பதாக அவர் தெரிவித்தார்.\n\nபுகாரில், இரண்டு கார்கள், ஒன்று டொயோட்டா ஹிலக்ஸ் பிக்கப் வாகனம், மற்றொன்று டொயோட்டா வியோஸ் ரக கார், இரண்டும் வாகன நிறுத்துமிடம் ஒன்றிலிருந்து வெளியேறி பின்னர் தாறுமாறாக ‘டாப் பிளஸ்’ என்ற இரவு விடுதிக்கு வெளியே கூடியிருந்தவர்களை நோக்கி வேகமாகச் செலுத்தப்பட்டதாக சம்பவத்தை நேரில் பார்த்தவர் விவரித்துள்ளார்.\n\nஇந்தச் சம்பவத்தில் குறைந்தது இருவர் காயமுற்றதாகத் துணை ஆணையர் மஷரிமான் தெரிவித்தார். இவர்களில் ஒருவர் மருத்துவ அவசர வாகனம் மூலம் மருத்துவமனைக்குக் கொண்டு செல்லப்பட்டதாக அவர் விளக்கினார்.\n\nஅவருக்கு ஏற்பட்டுள்ள காயங்கள் எவ்வளவு கடுமையானவை என்பது தெரியவில்லை என்று கூறப்படுகிறது.\n\nசம்பவத்தை நேரில் பார்த்தவர்கள் தகவல் தருமாறு காவல்துறையினர் அழைப்பு விடுத்துள்ளனர்.\n\nகுறிப்புச் சொற்கள்\n\nவாகனம்\n\nகாவல்துறை\n\nமோதல்\n\nதொடர்புடைய செய்திகள்\n\nசான் பிரான்சிஸ்கோவில் ஒரு வாகனம் கூட்டத்தினர் மீது மோதியது\n\n03 Jan 2018\n\n-\n\n6:00 AM", "images": [{"image_url": "https://cassette.sphdigital.com.sg/image/tamilmurasu/b9aaa3c0a9ef5056221c11cc45a14ec24fe4bc4501c96c43eb8df5edc94a6b88?w=825", "alt_text": "5776c4f4-d166-4494-b8da-3301af66f99f", "caption": "குறுகலான சாலையில் வேகமாக வந்த வெள்ளி நிற வாகனத்தின் வழியிலிருந்து தப்பிக்க பாதசாரிகள் தட்டுத் தடுமாறி நகர முயல்வதை காணொளி காட்டியது.  - படம்: ஃபேஸ்புக் பதிவு"}, {"image_url": "https://tamilmurasu.com.sg/web2-assets/tm_default_image-TFStbgXe.webp?w=235", "alt_text": null, "caption": null}]}
{"article_url": "https://tamilmurasu.com.sg/singapore/collapsed-floor-toa-payoh-warehouse-three-rescued", "site_title": "தோ பாயோ சேமிப்புக் கிடங்கில் சரிந்து விழுந்த தரை; மூவர் மீட்பு", "publish_date": "2025-01-29", "content": "தோ பாயோ சேமிப்புக் கிடங்கில் சரிந்து விழுந்த தரை; மூவர் மீட்பு\n\n29 Jan 2025 - 7:15 am\n\n1\n\nmins read\n\nகிட்டத்தட்ட 90 நிமிடங்களுக்குப் பிறகு, தரைவிரிப்புகளை மீட்புப் பணியாளர்கள் அகற்றியதுடன் அடுக்குச்சட்டங்களை வெட்டி எடுத்து சிக்கி இருந்தோரை மீட்டனர். -\n\nபடம்: சிங்கப்பூர் குடிமைத் தற்காப்புப் படை ஃபேஸ்புக்\n\n1\n\nof\n\n2\n\nசேமிப்புக் கிடங்குப் பகுதியின் தரை சரிந்து விழுந்ததில் மூவர் சிக்கிக்கொண்டனர். -\n\nபடம்: சிங்கப்பூர் குடிமைத் தற்காப்புப் படை ஃபேஸ்புக்\n\n1\n\nof\n\n2\n\nகிட்டத்தட்ட 90 நிமிடங்களுக்குப் பிறகு, தரைவிரிப்புகளை மீட்புப் பணியாளர்கள் அகற்றியதுடன் அடுக்குச்சட்டங்களை வெட்டி எடுத்து சிக்கி இருந்தோரை மீட்டனர். -\n\nபடம்: சிங்கப்பூர் குடிமைத் தற்காப்புப் படை ஃபேஸ்புக்\n\n1\n\nof\n\n2\n\nசேமிப்புக் கிடங்குப் பகுதியின் தரை சரிந்து விழுந்ததில் மூவர் சிக்கிக்கொண்டனர். -\n\nபடம்: சிங்கப்பூர் குடிமைத் தற்காப்புப் படை ஃபேஸ்புக்\n\n1\n\nof\n\n2\n\nகிட்டத்தட்ட 90 நிமிடங்களுக்குப் பிறகு, தரைவிரிப்புகளை மீட்புப் பணியாளர்கள் அகற்றியதுடன் அடுக்குச்சட்டங்களை வெட்டி எடுத்து சிக்கி இருந்தோரை மீட்டனர். -\n\nபடம்: சிங்கப்பூர் குடிமைத் தற்காப்புப் படை ஃபேஸ்புக்\n\n1\n\nof\n\n2\n\nAI\n\nSUMMARISE IN ENGLISH\n\nCollapsed floor in Toa Payoh warehouse; three rescued\n\nAt a Toa Payoh storage area, the floor collapse trapped three people under rugs and storage racks. One man freed himself, but three others, including two children, remained trapped. SCDF rescuers searched and located the victims, removing them from the debris. All four were taken to the hospital conscious, with the children being taken to KK Women's and Children's Hospital and the other two to Tan Tock Seng Hospital.\n\nGenerated by AI\n\nதோ பாயோவில் சேமிப்புக் கிடங்குப் பகுதி ஒன்றின் தரை திடீரெனச் சரிந்து விழுந்ததில் தரைவிரிப்புக் கம்பளங்களுக்கும் அடுக்குச்சட்டங்களுக்கும் அடியில் மூவர் சிக்கிக்கொண்டனர்.\n\nஇதையடுத்து, இரு சிறார்கள் உட்பட மூவர் மருத்துவமனைக்குக் கொண்டு செல்லப்பட்டனர்.\n\nமாலை சுமார் 5.50 மணியளவில், 11 தோ பாயோ தொழிலியல் பேட்டையில் நடந்த இச்சம்பவம் குறித்துத் தங்களுக்குத் தகவல் கிடைத்ததாக சிங்கப்பூர் குடிமைத் தற்காப்புப் படை, ஜனவரி 28ஆம் தேதி ஃபேஸ்புக் பதிவு ஒன்றில் தெரிவித்தது.\n\nஅதிகாரிகள் சம்பவ இடத்தை அடைவதற்குள், சிக்கிக்கொண்ட நால்வரில் ஒருவர் எப்படியோ தம்மை விடுவித்துக் கொண்டார். இரண்டு சிறுவர்கள் உட்பட மேலும் மூவர் இன்னமும் சிக்கி இருப்பதாக மீட்புப் பணியாளர்களிடம் அந்த ஆடவர் தெரிவித்தார்.\n\nபீஷான் தீயணைப்பு நிலையத்தைச் சேர்ந்த தீயணைப்பு வீரர்களும் சிறப்புச் செயல்பாட்டுப் பிரிவு மற்றும் பேரிடர் துணை, மீட்புக் குழு ஆகியவற்றைச் சேர்ந்த மீட்புப் பணியாளர்களும் பாதிக்கப்பட்ட பகுதியில் தேடுதல் பணி மேற்கொண்டனர்.\n\nகுடிமைத் தற்காப்புப் படையின் தேடுதல் பணிக்கு இரண்டு நாய்களும் பயன்படுத்தப்பட்டன. கிட்டத்தட்ட 90 நிமிடங்களுக்குப் பிறகு, தரைவிரிப்புகளை மீட்புப் பணியாளர்கள் அகற்றியதுடன் அடுக்குச்சட்டங்களை வெட்டி எடுத்து சிக்கி இருந்தோரைக் கண்டுபிடித்துவிட்டனர்.\n\nதம்மை விடுவித்துக்கொண்ட ஆடவர் உட்பட நால்வரும் சுயநினைவுடன் மருத்துவமனைக்குக் கொண்டு செல்லப்பட்டனர்.\n\nஇரண்டு சிறுவர்களும் கேகே மகளிர், சிறார் மருத்துவமனைக்கும் எஞ்சிய இருவர் டான் டோக் செங் மருத்துவமனைக்கும் கொண்டு செல்லப்பட்டதாக அதிகாரிகள் தெரிவித்தனர்.\n\nகுறிப்புச் சொற்கள்\n\nதோ பாயோ\n\nசிங்கப்பூர் குடிமைத் தற்காப்புப் படை\n\nபணி\n\nபணியாளர்\n\nஃபேஸ்புக்\n\nடான் டோக் செங்\n\nதீயணைப்பு\n\nதொடர்புடைய செய்திகள்\n\nநெடுஞ்சாலை உத்தரம் இடிந்து விழுந்ததில் குறைந்தது இருவர் உயிரிழப்பு\n\n11 Jul 2023\n\n-\n\n11:47 AM\n\nடெல்லி தொழிற்சாலை தீ விபத்தில் 11 பேர் உயிரிழப்பு\n\n16 Feb 2024\n\n-\n\n12:06 PM", "images": [{"image_url": "https://cassette.sphdigital.com.sg/image/tamilmurasu/ae639d96bf3dca14ae9823f6b0715535bf53102832467a19a948f1ab7359b8e1?w=825", "alt_text": "5485b9a4-3e33-40de-9ee1-0aa4a269c664", "caption": "கிட்டத்தட்ட 90 நிமிடங்களுக்குப் பிறகு, தரைவிரிப்புகளை மீட்புப் பணியாளர்கள் அகற்றியதுடன் அடுக்குச்சட்டங்களை வெட்டி எடுத்து சிக்கி இருந்தோரை மீட்டனர். - படம்: சிங்கப்பூர் குடிமைத் தற்காப்புப் படை ஃபேஸ்புக் 1 of 2"}, {"image_url": "https://cassette.sphdigital.com.sg/image/tamilmurasu/1047728dbd54dbd0ff5472e9332d71fe2ef17619fd3a073a8b5a84eb47376d1e?w=825", "alt_text": "49a79869-7795-4aff-b0f5-d915f6d3a73d", "caption": "சேமிப்புக் கிடங்குப் பகுதியின் தரை சரிந்து விழுந்ததில் மூவர் சிக்கிக்கொண்டனர். - படம்: சிங்கப்பூர் குடிமைத் தற்காப்புப் படை ஃபேஸ்புக் 1 of 2"}, {"image_url": "https://cassette.sphdigital.com.sg/image/tamilmurasu/a90ffde1f7c122d24bde813a0e9329976d1a53a1a0a2b893f6c6263cbe588d9d?w=235", "alt_text": "லாட் கிராபாங் டோல்வே கட்டுமானத்தில் பெரிய இரும்புத் தளம் சரிந்து விழுந்தது.", "caption": null}, {"image_url": "https://cassette.sphdigital.com.sg/image/tamilmurasu/ce416c43c3f8b158980cb080106803082d7a3a501f1a27228e82208b22b389b2?w=235", "alt_text": "தீப்பிடிக்குமுன் ஆலையிலிருந்து வெடிப்புச் சத்தம் கேட்டதாகக் கூறப்பட்டது.", "caption": null}]}
{"article_url": "https://tamilmurasu.com.sg/singapore/chinese-man-love-letter-tamil", "site_title": "தமிழில் காதல் கடிதம் தந்து மனம் கவர்ந்த சீனர்", "publish_date": "2025-01-29", "content": "தமிழில் காதல் கடிதம் தந்து மனம் கவர்ந்த சீனர்\n\n29 Jan 2025 - 4:00 pm\n\n2\n\nmins read\n\nகணவர் ரிச்சர்ட் ஹோ சின் குவாங்வுடன் 51 ஆண்டுகளாகத் திருமண பந்தத்தில் இணைந்திருக்கும் ராதாபாய் துரைசாமி. -\n\nபடம்: பே. கார்த்திகேயன்\n\nகி.ஜனார்த்தனன்\n\n>\n\nAI\n\nSUMMARISE IN ENGLISH\n\nFrom a Chinese man, a love letter in Tamil\n\nDuraisamy Radhabhai, a 74-year-old Tamil woman, and her husband, Ho Ching Huang, a 73-year-old Chinese man, have been married for 51 years. Radhabhai recounts their love story as unlikely, as she first met Mr. Ho when he visited their family home as a friend of her brother when she was just 17. After several years, he proposed, and she accepted. Despite their love, Radhabhai's mother was initially skeptical about the match, while Ho's mother disapproved of their marriage even after they wed, due to cultural differences. Nevertheless, their love endured and gradually earned the respect of both families and loved ones. Today, they celebrate Chinese New Year as a cherished tradition in their blended family.\n\nGenerated by AI\n\nஏழு வயதாக இருந்தபோது சுற்றியிருந்த இந்திய ஆடவர்கள் அடிக்கடி மது அருந்துவதைக் கண்டு, சீனரையோ, வெள்ளைக்காரரையோ திருமணம் செய்யலாமே என்று வேடிக்கையாக நினைத்தார்  துரைசாமி ராதாபாய்.\n\nஆனால், பின்னாளில் சீனரையே மணந்தார். அவர்களுக்கு மூன்று பிள்ளைகள், நான்கு பேரப்பிள்ளைகள்.\n\nகுடும்பத்தினருடன் சீனப்புத்தாண்டைக் கொண்டாடும் 74 வயது திருவாட்டி ராதாபாய், 51 ஆண்டு மணவாழ்வின் மகிழ்ச்சியான தருணங்களை நினைவுகூர்ந்தார்.\n\nபேரன் லூக்கஸ் லோகன் ஜி, பேரன் ஜேரன் கெளதம் ஜி, மகள் ஷேரன் ஹோ, பேத்தி ரெயல் ஹோ, மருமகள் ரேச்சல் வூ, மகன் ரேமன் ஹோ, பேரன் ரேன்டல் ஹோ ஆகியோருடன் ராதாபாய்-ரிச்சர்ட் இணையர். -\n\nபடம்: பே. கார்த்திகேயன்\n\nதியோங் பாரு வட்டாரத்தில் அவர்கள் வசித்தனர். ஆறு பெண்பிள்ளைகள். ஏழாவதாக ஓர் ஆண்பிள்ளை. ராதாபாய் ஐந்தாவது பிள்ளை.\n\nகெப்பல் துறைமுகப் பட்டறையில் பணியாற்றிய திருவாட்டி ராதாபாயின் தந்தை, தொண்டைப் புற்றுநோயால் இறந்தார். தந்தை விட்டுச் சென்ற பணத்தில் தம் தாய்மாமனிடம் கணிசமான பகுதியை இழந்த அவரது தாயார், பிள்ளைகள் அனைவரையும் வளர்க்கப் பெரும் பாடுபட்டார்.\n\n“தம்பி மூலமாகத்தான் என் கணவரைச் சந்தித்தேன். தம்பியைப் பார்க்க வருகிறேன் என்று அவர், உண்மையில் என்னைத்தான் பார்க்க அடிக்கடி வந்தார் என நினைக்கிறேன்,” என்றார் திருவாட்டி ராதாபாய் சிரித்தபடி.\n\nதொடக்கநிலை 3 வரை பயின்ற திருவாட்டி ராதாபாய்க்கு ஆங்கிலம் வாசிக்கத் தெரியாது. தமிழ் ஓரளவு வாசிப்பார்.\n\nஅதுவரையில் அவர்மீது எந்த உணர்ச்சியும் ஏற்பட்டிருக்காத திருவாட்டி ராதா பாய்க்கு ‘நான் உன்னைக் காதலிக்கிறேன்’ என்று தமிழில் திரு ரிச்சர்ட் ஹோ எழுதிய காதல் மடல், அவரையே திருமணம் செய்யவேண்டும் என்ற உறுதியை உள்ளத்தில் ஏற்படுத்தியது.\n\n1974ல் 24 வயது ராதாபாய் துரைசாமிக்கும் 23 வயது ரிச்சர்ட் ஹோ சின் குவாங்கிற்கும் திருமணம் நடந்தது. -\n\nபடம்: ராதாபாய் துரைசாமி-ரிச்சர்ட் ஹோ\n\n“முதலில் என் தாயார் சம்மதிக்கவில்லை. அவர்கள் பணம் படைத்தவர்களைப்போல தெரிகிறார்கள். மேலும், தோல்நிறம் பார்ப்பார்களே,” என்று என் தாயார் மாரியம்மாள் அக்கறைப்பட்டார்.\n\n“ஆனால் நான் உறுதியாக இருந்தேன். திருமணம் என்றால் அது அவருடன்தான், இல்லையென்றால் என்னை விட்டுவிடுங்கள். நான் உங்களுடனே இருந்துவிடுகிறேன் என்றேன்,” என்றார் அவர்.\n\nகாதலைச் சொல்லி ஏழு ஆண்டுகளுக்குப் பிறகு 1974ல் குவீன்ஸ்வே முனீஸ்வரன் கோயிலில் திருமணம் நடந்தது. பிப்ரவரி 10ஆம் தேதி தமிழர் முறைப்படியும், கிட்டத்தட்ட ஒரு மாதத்திற்குப் பிறகு சீனமுறைப்படியும் திருமணம் நடைபெற்றது.\n\nஇளமைக்காலத்தில் ராதாபாய்-ரிச்சர்ட் ஹோ குடும்பம். -\n\nபடம்: ராதாபாய் துரைசாமி-ரிச்சர்ட் ஹோ\n\nபழனி முருகன், திருச்சி உச்சிப்பிள்ளையார் எனப் பல ஆன்மிகத் தலங்களுக்கும் மனைவியின் பூர்விக ஊரான கதிர்காமத்திற்கும் ஆர்வத்துடன் சென்றுள்ளார்  திரு ஹோ. குடும்பத்துடன் சீனக் கோயிலுக்கும் செல்வார்கள்.\n\nசீனப் பண்பாடு, தமிழ்ப் பண்பாடு இரண்டையும் பின்பற்றும் குடும்பத்தினர் வீட்டில் சீன மொழி பேசுகிறார்கள். அம்மா பேசும் தமிழும் புரியும். திருவாட்டி ராதாபாய் கணவர், பிள்ளைகளுடன் தமிழிலேயே பேசுவார்.\n\n“என் மனைவிக்குப் பிடிப்பதெல்லாம்  எனக்கும் பிடிக்கும். மிகவும் அன்பானவர். அவர் சுவையாகச் சமைத்துக் கொடுப்பார். பிள்ளைகளைச் சிறப்பாக வளர்த்திருக்கிறார்,” என்றார் மாறாத காதலோடு 73 வயது திரு ஹோ.\n\n“ஒவ்வோர் ஆண்டும் சீனப் புத்தாண்டுக்கு முந்தைய நாளான குடும்ப ஒன்றுகூடல் விருந்துக்காக என் மனைவி சிறப்பாகச் சமைப்பார். குடும்பத்தினருடன் இணைவதில் எங்களுக்குப் பெருமகிழ்ச்சி. அனைவரும் ஒன்றுகூடுவதற்கு மிகச் சிறந்த தருணம் பண்டிகைகள்,” என்றார் திரு ஹோ.\n\nகுறிப்புச் சொற்கள்\n\nசீனப் புத்தாண்டு\n\nகாதல் திருமணம்\n\nகுடும்பம்\n\nதொடர்புடைய செய்திகள்\n\nபண்பாடும் பாரம்பரியமும் சங்கமிக்கும் ஒரு கொண்டாட்டம்\n\n29 Jan 2025\n\n-\n\n5:30 AM\n\nஇனமறியா அன்புறவு\n\n10 Feb 2024\n\n-\n\n5:45 AM\n\nஇஸ்தானாவில் பிப்ரவரி 2ஆம் தேதி பொது வரவேற்பு\n\n27 Jan 2025\n\n-\n\n10:48 PM", "images": [{"image_url": "https://cassette.sphdigital.com.sg/image/tamilmurasu/8dfeffe12f5af4b4d3e1c224b8248e2ab63c6c520edadefb9782f06d634c1330?w=825", "alt_text": "ccef3e53-f2ed-4b79-ab2f-3f439a5dd78b", "caption": "கணவர் ரிச்சர்ட் ஹோ சின் குவாங்வுடன் 51 ஆண்டுகளாகத் திருமண பந்தத்தில் இணைந்திருக்கும் ராதாபாய் துரைசாமி. - படம்: பே. கார்த்திகேயன்"}, {"image_url": "https://cassette.sphdigital.com.sg/image/tamilmurasu/443d20e205d051ff07e2f37c8221401d731c7db09e74a10c624c7d357ddc7ffe", "alt_text": "author", "caption": null}, {"image_url": "https://cassette.sphdigital.com.sg/image/tamilmurasu/321438b4933d5dc474c2151f55fd8fab66e61805b134083b8dc4c27611f9fe1a?w=825", "alt_text": "பேரன் லூக்கஸ் லோகன் ஜி, பேரன் ஜேரன் கெளதம் ஜி, மகள் ஷேரன் ஹோ, பேத்தி ரெயல் ஹோ, மருமகள் ரேச்சல் வூ, மகன் ரேமன் ஹோ, பேரன் ரேன்டல் ஹோ ஆகியோருடன் ராதாபாய்-ரிச்சர்ட் இணையர்.", "caption": "பேரன் லூக்கஸ் லோகன் ஜி, பேரன் ஜேரன் கெளதம் ஜி, மகள் ஷேரன் ஹோ, பேத்தி ரெயல் ஹோ, மருமகள் ரேச்சல் வூ, மகன் ரேமன் ஹோ, பேரன் ரேன்டல் ஹோ ஆகியோருடன் ராதாபாய்-ரிச்சர்ட் இணையர். - படம்: பே. கார்த்திகேயன்"}, {"image_url": "https://cassette.sphdigital.com.sg/image/tamilmurasu/e79a1db799311d7b28b3522ef76ee1ed95fdd254cfc1096de4d352f70f3a203c?w=825", "alt_text": "1974ல் 24 வயது ராதாபாய் துரைசாமிக்கும் 23 வயது ரிச்சர்ட் ஹோ சின் குவாங்கிற்கும் திருமணம் நடந்தது.", "caption": "1974ல் 24 வயது ராதாபாய் துரைசாமிக்கும் 23 வயது ரிச்சர்ட் ஹோ சின் குவாங்கிற்கும் திருமணம் நடந்தது. - படம்: ராதாபாய் துரைசாமி-ரிச்சர்ட் ஹோ"}, {"image_url": "https://cassette.sphdigital.com.sg/image/tamilmurasu/8f8df7ad8a0ad70b0ecee3a7fadeff2078a0ee3306d3e442266f300cddab402d?w=825", "alt_text": "இளமைக்காலத்தில் ராதாபாய்-ரிச்சர்ட் ஹோ குடும்பம்.", "caption": "இளமைக்காலத்தில் ராதாபாய்-ரிச்சர்ட் ஹோ குடும்பம். - படம்: ராதாபாய் துரைசாமி-ரிச்சர்ட் ஹோ"}, {"image_url": "https://cassette.sphdigital.com.sg/image/tamilmurasu/431f74c74d20ecb2571fa1a812e23e437804509da618e73d1e34d08b45cb3891?w=235", "alt_text": "திரு திமத்தி லோக், திருமதி குளோரியா சுஷ்மிதா ஃபிரான்சிஸ்.", "caption": null}, {"image_url": "https://cassette.sphdigital.com.sg/image/tamilmurasu/5631fd55d284e3cd938eddaa86647ebe780da9f80f22ccdab85b7c0079061403?w=235", "alt_text": "தம்பதியர் மயில்வாகனம் - லீ யின் கைகளில் சீனப் புத்தாண்டு பலகாரங்கள்.", "caption": null}, {"image_url": "https://cassette.sphdigital.com.sg/image/tamilmurasu/421ae8be1e642a0ea1f783cac0b6b6eceed652935765d173870b05e71c66fe87?w=235", "alt_text": "பிப்ரவரி 2ஆம் தேதி காலை 8.30 மணி முதல் மாலை 6 மணி வரை பொதுமக்களுக்காக இஸ்தானா திறந்திருக்கும்.", "caption": null}]}
{"article_url": "https://tamilmurasu.com.sg/tamilnadu/execution-brother-who-killed-married-couple", "site_title": "காதல் திருமணம் செய்த தம்பியைக் கொன்றவருக்குத் தூக்குத் தண்டனை", "publish_date": "2025-01-30", "content": "காதல் திருமணம் செய்த தம்பியைக் கொன்றவருக்குத் தூக்குத் தண்டனை\n\n30 Jan 2025 - 5:13 pm\n\n2\n\nmins read\n\nஇளைய சகோதரனையும் அவரது மனைவியையும் வெட்டிக் கொன்ற வினோத் குமார் என்பவருக்குத் தூக்குத் தண்டனை விதிக்கப்பட்டது. -\n\nபடம்: ஊடகம்\n\nAI\n\nSUMMARISE IN ENGLISH\n\nExecution of brother who killed a married couple\n\nKanagaraj and Varshini Priya married in June 2019 despite brother Vinod Kumar's opposition due to their interfaith relationship. On June 25, 2019, Vinod Kumar murdered the couple. Vinod Kumar, along with three accomplices, was arrested and charged with murder, SC/ST Vandalism Act, and Encroachment Act. Vinod Kumar was convicted and sentenced to death on January 23, while the accomplices were acquitted.\n\nGenerated by AI\n\nகோவை:\n\nமேட்டுப்பாளையத்தில் மாற்றுச் சமூகப்பெண்ணை காதல் திருமணம் செய்த இளைய சகோதரரையும் அவரது மனைவியையும் வெட்டிக் கொன்ற வழக்கில், அண்ணனுக்குத் தூக்கு தண்டனை விதித்து கோவை பட்டியலின மற்றும் பழங்குடியினர் வன்கொடுமை தடுப்பு சிறப்பு நீதிமன்றம் புதன்கிழமை தீர்ப்பளித்தது.\n\nசீரங்கராயன் ஓடைப் பகுதியைச் சேர்ந்த கூலித் தொழிலாளி கனகராஜ், அதே பகுதியில் வசித்து வந்த வர்ஷினி பிரியா என்பவரைக் காதலித்து வந்தார். வர்ஷினி என்பவர் மாற்றுச் சமூகத்தைச் சேர்ந்தவர் என்பதால், கனகராஜின் அண்ணன் வினோத்குமார் அதற்கு எதிர்ப்புத் தெரிவித்து வந்தார்.\n\nஇருப்பினும், அண்ணனின் எதிர்ப்பைப் பொருட்படுத்தாமல் 2019ஆம் ஆண்டு ஜூன் மாதம் கனகராஜ், வர்ஷினி பிரியாவைத் திருமணம் செய்துகொண்டார்.\n\nஇருவரும் அதே ஊரில் ஒரு வாடகை வீட்டில் வசித்து வந்தனர். தனது எதிர்ப்பையும் மீறி இருவரும் திருமணம் செய்ததால், வினோத்குமார் கோபமடைந்தார். 2019 ஜூன் 25 ஆம் தேதி, வினோத் குமார் அரிவாளுடன் தம்பி கனகராஜ் வீட்டிற்குச் சென்று அங்கிருந்த கனகராஜையும் அவருடைய மனைவி வர்ஷினி பிரியாவையும் சரமாரியாக வெட்டிக் கொன்றுவிட்டுத் தலைமறைவானார்.\n\nவெட்டுப்பட்ட தம்பதியரில் கனகராஜ் மருத்துவமனைக்குச் செல்லும் வழியிலேயே உயிரிழந்து விட்டார். வர்ஷினி மட்டும் மருத்துவமனையில் அனுமதிக்கப்பட்டு பின்னர் சிகிச்சை பலனின்றி உயிரிழந்தார்.\n\nஇச்சம்பவம் தொடர்பாக வர்ஷினிபிரியாவின் தாயார் அமுதா அளித்த புகாரின் பேரில் கூட்டுச்சதி, கொலை, எஸ்சி/எஸ்டி வன்கொடுமை தடுப்புச் சட்டம், அத்துமீறி நுழைதல் ஆகிய பிரிவுகளின் கீழ் மேட்டுப்பாளையம் காவல்துறையினர், வினோத்குமார், அவருக்கு உடந்தையாக இருந்ததாக சின்னராஜ், கந்தவேல், ஐயப்பன் ஆகிய நால்வர் மீது வழக்குப்பதிவு செய்யப்பட்டு கைது செய்யப்பட்டனர்.\n\nஇவ்வழக்கு விசாரணை கோயம்புத்தூர் ஒருங்கிணைந்த நீதிமன்ற வளாகத்திலுள்ள, பட்டியலின மற்றும் பழங்குடியினர் வன்கொடுமை தடுப்பு சிறப்பு நீதிமன்ற அமர்வில் நீதிபதி விவேகானந்தன்  வழக்கை விசாரித்தார்.\n\nஜனவரி 23ஆம் தேதி இந்த வழக்கில் தீர்ப்பு வழங்கப்பட்டது. அதில், சகோதரரையும் அவருடைய மனைவியையும் படுகொலை செய்த அண்ணன் வினோத்குமார் குற்றவாளி என தீர்ப்பளிக்கப்பட்டது.\n\nஇந்த வழக்குத் தொடர்பாக கைதுசெய்யப்பட்ட சின்னராஜ், கந்தவேல், ஐயப்பன் ஆகியோர் விடுதலை செய்யப்பட்டனர். இந்த வழக்கில் குற்றவாளிக்குத் தண்டனை பற்றிய விவரத்தை நீதிமன்றம் 29 ஆம் தேதி (புதன்கிழமை) அறிவித்தது.\n\nஅதில், கனகராஜையும் வர்ஷினியையும் படுகொலை செய்த வினோத்குமாருக்குத் தூக்குத் தண்டனை விதித்து நீதிபதி தீர்ப்பளித்தார். தொடர்ந்து வினோத்குமார் காவல்துறையினரின் பாதுகாப்புடன் அழைத்துச் செல்லப்பட்டு கோவை மத்திய சிறையில் அடைக்கப்பட்டார்.\n\nகுறிப்புச் சொற்கள்\n\nகொலை\n\nகோயம்புத்தூர்\n\nமேட்டுப்பாளையம்\n\nகாதல்\n\nதொடர்புடைய செய்திகள்\n\nஅதிகமான ஜோடிகள் இணையச் சந்திப்புத் தளங்கள், செயலித் தளங்கள் மூலம் சந்திக்கின்றனர்: ஆய்வு\n\n11 Oct 2022\n\n-\n\n5:30 AM", "images": [{"image_url": "https://cassette.sphdigital.com.sg/image/tamilmurasu/14eb3145abb054718b11d0bf055ba0acef007909a174707401f7c84dcbf1b94f?w=825", "alt_text": "48894c53-e47b-4287-b1b9-df56bda690d5", "caption": "இளைய சகோதரனையும் அவரது மனைவியையும் வெட்டிக் கொன்ற வினோத் குமார் என்பவருக்குத் தூக்குத் தண்டனை விதிக்கப்பட்டது. - படம்: ஊடகம்"}, {"image_url": "https://cassette.sphdigital.com.sg/image/tamilmurasu/74d3392c93adcf69b7e7dd43241bcff429aad0ff8f5694d533678f35c605a909?w=235", "alt_text": null, "caption": null}]}
{"article_url": "https://tamilmurasu.com.sg/india/isro-launch-100th-rocket", "site_title": "நூறாவது உந்துகணையை விண்ணில் பாய்ச்சி இஸ்ரோ சாதனை (காணொளி)", "publish_date": "2025-01-29", "content": "நூறாவது உந்துகணையை விண்ணில் பாய்ச்சி இஸ்ரோ சாதனை (காணொளி)\n\n29 Jan 2025 - 10:44 am\n\n1\n\nmins read\n\nசெயற்கைக்கோள் சுற்றுவட்டப்பாதையில் வெற்றிகரமாக நிலைநிறுத்தப்பட்டதைத் தொடர்ந்து, GSLV-F15 உந்துகணை, NVS-02 செயற்கைக்கோள் மாதிரிகளுடன் செய்தியாளர்களைத் தம் குழுவினருடன் சந்தித்த இஸ்ரோ தலைவர் வி. நாராயணன். -\n\nபடம்: இபிஏ\n\n1\n\nof\n\n2\n\nஎன்விஎஸ்-02 செயற்கைக்கோளைச் சுமந்துகொண்டு விண்ணை நோக்கிக் கிளம்பிய ஜிஎஸ்எல்வி-எஃப்15 உந்துகணை. -\n\nபடம்: எக்ஸ் / இஸ்ரோ\n\n1\n\nof\n\n2\n\nசெயற்கைக்கோள் சுற்றுவட்டப்பாதையில் வெற்றிகரமாக நிலைநிறுத்தப்பட்டதைத் தொடர்ந்து, GSLV-F15 உந்துகணை, NVS-02 செயற்கைக்கோள் மாதிரிகளுடன் செய்தியாளர்களைத் தம் குழுவினருடன் சந்தித்த இஸ்ரோ தலைவர் வி. நாராயணன். -\n\nபடம்: இபிஏ\n\n1\n\nof\n\n2\n\nஎன்விஎஸ்-02 செயற்கைக்கோளைச் சுமந்துகொண்டு விண்ணை நோக்கிக் கிளம்பிய ஜிஎஸ்எல்வி-எஃப்15 உந்துகணை. -\n\nபடம்: எக்ஸ் / இஸ்ரோ\n\n1\n\nof\n\n2\n\nசெயற்கைக்கோள் சுற்றுவட்டப்பாதையில் வெற்றிகரமாக நிலைநிறுத்தப்பட்டதைத் தொடர்ந்து, GSLV-F15 உந்துகணை, NVS-02 செயற்கைக்கோள் மாதிரிகளுடன் செய்தியாளர்களைத் தம் குழுவினருடன் சந்தித்த இஸ்ரோ தலைவர் வி. நாராயணன். -\n\nபடம்: இபிஏ\n\n1\n\nof\n\n2\n\nAI\n\nSUMMARISE IN ENGLISH\n\nIsro launch 100th rocket\n\nOn January 29th, ISRO successfully launched the GSLV-F15 rocket from Satish Dhawan Space Centre, carrying the NVS-02 navigation satellite. After 19 minutes, the 2,250kg satellite was positioned in a 322.93 km orbit. The NVS-02 satellite is designed to provide accurate timing and navigation data for ground, sea, and air traffic surveillance, as well as aid in disaster management.\n\nGenerated by AI\n\nஸ்ரீஹரிகோட்டா:\n\nஇந்திய விண்வெளி ஆய்வு நிறுவனம் (இஸ்ரோ) தனது நூறாவது உந்துகணையை விண்ணில் செலுத்தி வரலாறு படைத்துள்ளது.\n\nஸ்ரீஹரிகோட்டாவிலுள்ள சதீஷ் தவான் விண்வெளி நிலையத்திலிருந்து உள்ளூர் நேரப்படி புதன்கிழமை (ஜனவரி 29) காலை 6.23 மணிக்கு என்விஎஸ்-02 என்ற செயற்கைக்கோளைச் சுமந்துகொண்டு ஜிஎஸ்எல்வி-எஃப்15 உந்துகணை வான் நோக்கிக் கிளம்பியது.\n\nஜிஎஸ்எல்வி உந்துகணை ஏவப்பட்டிருப்பது இது 17ஆவது முறை.\n\nஅதற்கு 19 நிமிடங்களுக்குப் பிறகு, 322.93 கிலோமீட்டர் சுற்றுப்பாதையில் என்விஎஸ்-02 செயற்கைக்கோள் வெற்றிகரமாக நிலைநிறுத்தப்பட்டது.\n\nநேரத்தைத் துல்லியமாகக் கணக்கிடும் அணுக் கடிகாரங்களுடன் கூடிய, 2,250 கிலோ எடைகொண்ட அந்த இரண்டாம் தலைமுறைச் செயற்கைக்கோளானது தரை, கடல், வான்வெளிப் போக்குவரத்துக் கண்காணிப்பு, பேரிடர் காலங்களில் துல்லியமான தகவல்களை வழங்குதல் உள்ளிட்ட பணிகளை மேற்கொள்ளும் என்று இஸ்ரோ (ISRO) தெரிவித்துள்ளது.\n\nhttps://twitter.com/i/status/1884409343807730132\n\nகுறிப்புச் சொற்கள்\n\nஇந்தியா\n\nஇஸ்ரோ\n\nஉந்துகணை\n\nசெயற்கைக்கோள்\n\nவிண்வெளி\n\nதொடர்புடைய செய்திகள்\n\nதமிழர்களுக்குப் பெருமை சேர்க்கும் நாராயணன்\n\n08 Jan 2025\n\n-\n\n6:46 PM\n\nவிண்வெளியில் முளைத்த காராமணி: இஸ்ரோ சாதனை\n\n05 Jan 2025\n\n-\n\n5:30 PM\n\nவிண்கலங்களை இணைக்கும் திட்டம் வெற்றி: 4வது நாடாக சாதித்த இந்தியா\n\n16 Jan 2025\n\n-\n\n3:59 PM", "images": [{"image_url": "https://cassette.sphdigital.com.sg/image/tamilmurasu/7844ee1cdd29f5e0d2a133d4217f7296f1875570f41bc0ff016d67866cd5b0c1?w=825", "alt_text": "bf200522-840f-43be-b4dd-10874df86ae8", "caption": "செயற்கைக்கோள் சுற்றுவட்டப்பாதையில் வெற்றிகரமாக நிலைநிறுத்தப்பட்டதைத் தொடர்ந்து, GSLV-F15 உந்துகணை, NVS-02 செயற்கைக்கோள் மாதிரிகளுடன் செய்தியாளர்களைத் தம் குழுவினருடன் சந்தித்த இஸ்ரோ தலைவர் வி. நாராயணன். - படம்: இபிஏ 1 of 2"}, {"image_url": "https://cassette.sphdigital.com.sg/image/tamilmurasu/f462d4f8974fa35cef2a0e1d2d3a908e6557e1721c2e71a961fdf678cb6ed31d?w=825", "alt_text": "21ae4967-fcd9-439e-9a58-a3896ef533d8", "caption": "என்விஎஸ்-02 செயற்கைக்கோளைச் சுமந்துகொண்டு விண்ணை நோக்கிக் கிளம்பிய ஜிஎஸ்எல்வி-எஃப்15 உந்துகணை. - படம்: எக்ஸ் / இஸ்ரோ 1 of 2"}, {"image_url": "https://cassette.sphdigital.com.sg/image/tamilmurasu/75a754489cd7329d55d320bb970dbc56038061ab8c807de8b5932990fbc0129d?w=235", "alt_text": "இந்திய விண்வெளி ஆராய்ச்சி நிறுவனமான இஸ்ரோவின் 11வது தலைவராகவும், விண்வெளித் துறை செயலராகவும் தமிழகத்தைச் சேர்ந்த டாக்டர்.வி.நாராயணன் நியமிக்கப்பட்டுள்ளார்.", "caption": null}, {"image_url": "https://cassette.sphdigital.com.sg/image/tamilmurasu/bf53dc59c28327a11e4c5819ced2629eb1fed1d77b3aa323cad10a84cb3c5a2a?w=235", "alt_text": "விண்வெளியில் நான்கு நாள்களில் காராமணி விதைகளை விளையச் செய்து (உள்படம்) சாதனை படைத்துள்ளது இஸ்ரோ.", "caption": null}, {"image_url": "https://cassette.sphdigital.com.sg/image/tamilmurasu/817dced2b084219f66b29874760e8dc8c61b3f423562ff95ed5e79fcb9fc9f6f?w=235", "alt_text": "‘டாக்கிங்’ செயல்முறை வெற்றி பெற்றதையடுத்து, இஸ்ரோ ஆராய்ச்சியாளர்களுக்குத் தனது வாழ்த்துகளையும் பாராட்டுகளையும் இந்தியப் பிரதமர் மோடி தெரிவித்தார்.", "caption": null}]}
{"article_url": "https://tamilmurasu.com.sg/india/kumbh-mela-tragedy-modi-calls-yogi-adityanath", "site_title": "கும்பமேளா துயரம்: ஒரு மணி நேரத்தில் இரண்டு முறை விசாரித்த மோடி", "publish_date": "2025-01-29", "content": "கும்பமேளா துயரம்: ஒரு மணி நேரத்தில் இரண்டு முறை விசாரித்த மோடி\n\n29 Jan 2025 - 12:02 pm\n\n2\n\nmins read\n\nபிரதமர் மோடி, உத்தரப் பிரதேச முதல்வர் யோகி ஆதித்யநாத். -\n\nபடம்: ஊடகம்\n\nAI\n\nSUMMARISE IN ENGLISH\n\nKumbh Mela tragedy: Modi calls on  Yogi Adityanath\n\nDuring the Kumbh Mela in Prayagraj, a stampede resulted in the cancellation of the holy water bathing ceremony. Prime Minister Modi spoke to Chief Minister Yogi Adityanath twice to provide assistance. Forty people were seriously injured and many fainted due to overcrowding and lack of oxygen. The chief minister urged the public to avoid rumors and overcrowding. The holy water bathing ceremonies scheduled for February 3, 12, and 26 have been canceled.\n\nGenerated by AI\n\nபிரக்யாராஜ்:\n\nமகா கும்பமேளாவில் கூட்ட நெரிசலில் சிக்கி குறைந்தது 15 பேர் உயிரிழந்துவிட்டதாக தகவல்கள் வெளியான நிலையில், அங்குள்ள நிலவரம் குறித்து உத்தரப் பிரதேச முதல்வர் யோகி ஆதித்யநாத்தை இந்தியப் பிரதமர் நரேந்திர மோடி தொடர்புகொண்டு பேசியுள்ளார்.\n\nஅப்போது மாநில அரசாங்கம் மேற்கொள்ளும் அனைத்து நடவடிக்கைகளுக்கும் மத்திய அரசு ஆதரவாக இருக்கும் என அவர் உறுதி அளித்ததாக பிடிஐ செய்தி தெரிவிக்கிறது.\n\nஒரு மணி நேரத்தில் முதல்வர் யோகியுடன் பிரதமர் மோடி இரண்டு முறை பேசியதாகவும் பாதிக்கப்பட்டவர்களுக்கு உடனடி உதவி வழங்க அவர் கேட்டுக்கொண்டதாகவும் தெரிகிறது.\n\nபிரதமர் தொடர்ந்து நிலைமையைக் கண்காணித்து வருவதாகக் கூறப்படுகிறது.\n\nகூட்ட நெரிசல் தொடர்பாக பல்வேறு வதந்திகள் கிளம்புவதைச் சுட்டிக்காட்டி உள்ள முதல்வர், ஆதித்யநாத் பொதுமக்கள் அவற்றை நம்ப வேண்டாம் என்றும் அதிக கூட்டத்தைத் தவிர்க்குமாறும் கேட்டுக் கொண்டுள்ளார்.\n\n40 பேர் படுகாயம்\n\nமுன்னதாக, கூட்ட நெரிசலில் சிக்கி ஏராளமானோர் காயமடைந்த நிலையில், அவர்களில் 40 பேரின் நிலைமை கவலைக்கிடமாக உள்ளதாகத் தகவல்கள் தெரிவிக்கின்றன.\n\nபலருக்கு மூச்சுத் திணறல் ஏற்பட்டு மயக்கம் அடைந்தனர். அவர்கள் அனைவரும் ஆம்புலன்ஸ் மூலம் மருத்துவமனைக்கு அழைத்துச் செல்லப்பட்டனர். நாற்பதுக்கும் மேற்பட்ட ஆம்புலன்ஸ் வாகனங்கள் இப்பணியில் ஈடுபடுத்தப்பட்டன.\n\nபுனித நீராடல் ரத்து\n\nமகா கும்பமேளாவின்போது தை அமாவாசையன்று திரிவேணி சங்கமத்தில் நீராடுவது புண்ணியம் என்று கருதப்படுகிறது.\n\nஇந்நிலையில், அமாவாசையன்று பலர் உயிரிழந்துவிட்ட சம்பவம் பிரயாக்ராஜில் சோகத்தை ஏற்படுத்தி உள்ளது.\n\nஇதனால் புனித நீராடல் நிகழ்வு ரத்து செய்யப்பட்டுவிட்டதாக தகவல் வெளியாகி உள்ளது.\n\nநடப்பு மகா கும்பமேளாவில் பிப்ரவரி 3 (வசந்த பஞ்சமி), பிப்ரவரி 12 (மாசி பௌர்ணமி),பிப்ரவரி 26 (மகா சிவராத்திரி) ஆகிய நாள்களில் புனித நீராடல் மேற்கொள்வது புண்ணியம் எனக் கருதப்படுகிறது.\n\nகுறிப்புச் சொற்கள்\n\nகும்பமேளா\n\nஉத்தரப் பிரதேசம்\n\nகூட்ட நெரிசல்\n\nஉயிரிழப்பு\n\nமோடி\n\nமுதல்வர்\n\nதொடர்புடைய செய்திகள்\n\nமகா கும்பமேளாவில் கூட்ட நெரிசலில் பலர் பலி\n\n29 Jan 2025\n\n-\n\n10:45 AM\n\nதிரிவேணி சங்கமத்தில் புனித நீராடிய 4.55 மில்லியன் பக்தர்கள்\n\n28 Jan 2025\n\n-\n\n6:17 PM", "images": [{"image_url": "https://cassette.sphdigital.com.sg/image/tamilmurasu/fd111766bb8be00edbe8d3f2f5cea5ce9d9d669227b442c3c8421aee716454bf?w=825", "alt_text": "6585b679-d632-4d18-b466-f2963035a774", "caption": "பிரதமர் மோடி, உத்தரப் பிரதேச முதல்வர் யோகி ஆதித்யநாத். - படம்: ஊடகம்"}, {"image_url": "https://cassette.sphdigital.com.sg/image/tamilmurasu/ea501fe018ebd0ef2cfde3ccb403fae246240b74ca9f6c3d2d0f14a77f70f067?w=235", "alt_text": "பாதிக்கப்பட்டவர்களைப் பக்தர்களும் மீட்புக்குழுவினரும் மீட்க உதவியதாகவும் மக்கள் தடுப்புகளின் மீது ஏறுவதைக் காண முடிந்ததாகவும் தெரிவிக்கப்பட்டது.", "caption": null}, {"image_url": "https://cassette.sphdigital.com.sg/image/tamilmurasu/5175399dc290cfd90ebb050f5ab0c2cd56d229cf2e30824e3e72bfbefb708cec?w=235", "alt_text": "செவ்வாய்க்கிழமை காலை 8 மணி நிலவரப்படி, 4.55 மில்லியன் பக்தர்கள் திரிவேணி சங்கமத்தில் புனித நீராடினர். பக்தர்கள் புனித நீராடும் காட்சி உயரத்தில் இருந்து எடுக்கப்பட்டுள்ளது. ", "caption": null}]}
{"article_url": "https://tamilmurasu.com.sg/singapore/red-envelope-love-and-respect-interracial-couples-chinese-new-year-celebration", "site_title": "பண்பாடும் பாரம்பரியமும் சங்கமிக்கும் ஒரு கொண்டாட்டம்", "publish_date": "2025-01-29", "content": "பண்பாடும் பாரம்பரியமும் சங்கமிக்கும் ஒரு கொண்டாட்டம்\n\n29 Jan 2025 - 5:30 am\n\n3\n\nmins read\n\nதிரு திமத்தி லோக், திருமதி குளோரியா சுஷ்மிதா ஃபிரான்சிஸ். -\n\nபடம்: குளோரியா சுஷ்மிதா ஃபிரான்சிஸ்\n\nஇளவரசி ஸ்டீஃபன்\n\n>\n\nAI\n\nSUMMARISE IN ENGLISH\n\nThe Red Envelope of Love and Respect: An Interracial Couple's Chinese New Year Celebration\n\nThis story follows Loke and Gloria, an interracial couple, as they build a strong foundation of love, respect, and cultural understanding in their relationship. Their Chinese New Year celebration was a beautiful reminder of the symphony of cultures that can come together in perfect harmony, demonstrating that cultural exchange can be a blessing that brings people together and fosters a deeper understanding and appreciation of each other's heritage.\n\nGenerated by AI\n\nசீனப் புத்தாண்டுக் கொண்டாட்டத்தின் சிறப்பம்சமாகப் பணம் வைத்து ‘ஹொங் பாவ்’ உறைகள் வழங்கப்பட்டுவரும் வேளையில், சீன- இந்தியத் தம்பதியினரான திரு திமத்தி லோக், திருமதி குளோரியா சுஷ்மிதா ஃபிரான்சிஸ் தங்களின் புத்தாண்டுப் பரிசாக ஒருவருக்கொருவர் நேசத்தையும் அவரவரின் பண்பாட்டு விழுமியங்களையும் பரிசாக அளித்து மகிழ்ந்தனர்.\n\nஏறத்தாழ ஐந்து ஆண்டுகளாக இருவரும் அறிமுகமாகி இருந்த நிலையில் கடந்த ஆண்டு மணவாழ்வில் இணைந்த 29 வயது திமத்தி லோக், 28 வயது திருமதி குளோரியா இருவரும் இந்த ஆண்டு தம்பதியாக சீனப் புத்தாண்டை வரவேற்கின்றனர்.\n\n“முதன்முதலில் என் குடும்பத்தினருக்கு குளோரியாவை அறிமுகப்படுத்திய சீனப் புத்தாண்டு குடும்ப ஒன்றுகூடலின்போது மிகவும் பதற்றத்துடன் இருந்தேன். ஒருபுறம் உறவினர்களிடம் என் வருங்கால மனைவியை அறிமுகம் செய்வது, மறுபுறம் அவர் தனியாக இருக்கும்போது அவரிடம் சென்று அவரைக் கவனிப்பது என்று பரபரப்பாக இருந்தேன்.\n\n“ஆனால் இந்த ஆண்டு குளோரியா என் மனைவியாக இணைந்துவிட்டதால் உற்சாகத்துடன் கொண்டாட்டத்தில் இணைகிறேன்,” என்று புன்னகைத்தார் திரு லோக்.\n\nசீனக் குடும்பத்திற்கு மருமகளாகச் செல்வதற்காகத் தாம் எடுத்துக்கொண்ட சில குறிப்பிட்ட முயற்சிகளை மகிழ்ச்சியுடன் விவரித்தார் திருமதி குளோரியா.\n\n“எங்கள் வாழ்வின் அடித்தளமானது எங்கள் இருவரின் பாரம்பரியங்கள், கலாசாரப் புரிதலின் அடிப்படையில் துவங்கியது. இந்த அன்பின் பயணத்தைச் சிறப்பாக்குவதற்காக, குறிப்பாகக் கணவர் குடும்பத்தில் உள்ள மூத்தோர், உறவினர்களைச் சந்திக்க அவர்களுடன் இணக்கமாகப் பழக சீன மொழியில் பல்வேறு வாழ்த்துக் குறிப்புகளைக் கற்றுக்கொண்டேன்.\n\n“இந்தப் பயிற்சிகள் வாழ்வில் இணைந்திட மட்டுமல்லாமல் பிறர் கலாசாரத்தை மதித்து, அதைப் போற்றிட வேண்டும் என்ற எண்ணத்திலும்தான்,” என்றார் திருமதி குளோரியா.\n\nஅன்பிற்கு இனம் இல்லை, \nமொழியும் இல்லை\n\nமணமுடிப்பதற்கு முன்பு ஏராளமான புத்தாண்டுக் கொண்டாட்டங்களைத் தாம் கண்டிருந்தாலும் இந்திய மனைவியுடன் கொண்டாடும் இந்தப் புத்தாண்டு தமக்குப் பேரானந்தத்தைத் தருகிறது என்றார் திரு லோக்.\n\n“ஒரு தம்பதியாக நாங்கள் மணமாகாத இளையர்களுக்கு ‘ஹொங் பாவ்’ வழங்க வேண்டும். அதற்கான ஆயத்த வேலைகளைச் சிறப்பாகவே செய்து முடித்துவிட்டோம். உணவு, பண்டங்கள் புத்தாடை என அனைத்தும் எங்களை மேலும் உற்சாகப்படுத்துகின்றன.\n\n“ஒன்றுகூடல் விருந்தில் என் மனைவிக்குப் பிடித்த உணவு வகைகளை என் தாயார் சமைத்துவிட்டார். இது இனங்களைத் தாண்டி உறவுகளைக் கொண்டாடும் இனிய புத்தாண்டின் துவக்கம்,” என்று குறிப்பிட்டார் திரு லோக்.\n\nகுளோரியா, அவரின் குடும்பத்தினரிடம் இருந்து குடும்ப உறவுகளுக்கு நேரம் ஒதுக்குவது மிகவும் முக்கியம் என்பதைத் கற்றுக்கொண்டதாகக் கூறினார் திரு லோக்.\n\nஅதேபோல இரவு உணவு ஒன்றுகூடல் தொடர்பான வழக்கம், அதன் முக்கியத்துவத்தைத் தம் கணவர் குடும்பத்தைப் பார்த்து அதை அறிந்துகொண்டதாகச் சொன்னார் திருமதி குளோரியா.\n\nஇவ்வாறு காலங்காலமாகத் தொடரும் பாரம்பரியங்களை முன்னெடுத்துச் செல்வதில் தாங்களும் தங்கள் குடும்பத்தினரும் துடிப்புடன் செயல்பட்டு வருவதாக அவர்கள் கூறினர்.\n\nஇதற்கிடையே, சீன மருமகன் குடும்பத்தில் இணைந்தது பெரும்பேறு என்றனர் திரு ஃபிரான்சிஸ்  துரைராஜ், 61, திருமதி மோலி ஃபிரான்சிஸ், 59.\n\n“பல்லின மக்கள் நல்லிணக்கமாக வாழும் சிங்கப்பூரில் நாம் சக சிங்கப்பூரர்களின் பாரம்பரியம், மரபுகளை அறிந்திடல் அவசியம்,” என்றார் திருமதி மோலி.\n\nமருமகனுக்குப் பிடித்த இந்திய உணவுவகைகளைச் சமைத்துக் கொடுப்பது மிகுந்த பிரியம் என்ற அவர், இனி வரும் காலங்களில் அவருக்குப் பிடித்த சீன உணவு வகைகளையும் சமைத்துக் கொடுக்க ஆவலாக உள்ளதாகவும் சொன்னார்.\n\n“அன்புக்கு மொழியும் இனமும் இல்லை. எனவே, மனங்கள் இணையும்போது அவர்களை வரவேற்பதுதான் சரி. அதையே நாங்கள் செய்தோம்,” என்றார் திரு ஃபிரான்சிஸ்.\n\nஇன, கலாசார வேறுபாடுகள் சில நேரங்களில் நம்மைப் பிரிக்கக்கூடிய உலகில் எங்கள் பிள்ளைகளின் வாழ்க்கை, நேசம் என்பதையும் கடந்தது. எந்த வேற்றுமையையும் வெல்லக்கூடிய வலிமை அன்பிற்கு உள்ளது என்ற நினைவூட்டலுடன் நேர்காணலை நிறைவு செய்தார் திரு ஃபிரான்சிஸ்.\n\nகுறிப்புச் சொற்கள்\n\nசீனப் புத்தாண்டு\n\nதம்பதி\n\nதமிழர்\n\nசிங்கப்பூர்\n\nகொண்டாட்டம்\n\nஇந்தியர்\n\nதொடர்புடைய செய்திகள்\n\nசீனப் புத்தாண்டுக்‌குச் சீரிய பரிசுகள்\n\n28 Jan 2025\n\n-\n\n5:30 AM\n\nஅரசும் மக்களும் இணைந்து செயல்பட்டால் சிங்கப்பூர் தொடர்ந்து நிலையாகவும் வளமாகவும் இருக்கும்: பிரதமர் வோங்\n\n28 Jan 2025\n\n-\n\n12:43 PM\n\nடெக் கீயில் சீனப்புத்தாண்டு உற்சாகம்; மூத்தோருக்கு அன்பளிப்பு வழங்கிய மூத்த அமைச்சர் லீ\n\n12 Jan 2025\n\n-\n\n5:45 PM", "images": [{"image_url": "https://cassette.sphdigital.com.sg/image/tamilmurasu/431f74c74d20ecb2571fa1a812e23e437804509da618e73d1e34d08b45cb3891?w=825", "alt_text": "048c1051-3d10-4b97-890e-8f820d82d7a1", "caption": "திரு திமத்தி லோக், திருமதி குளோரியா சுஷ்மிதா ஃபிரான்சிஸ். - படம்: குளோரியா சுஷ்மிதா ஃபிரான்சிஸ்"}, {"image_url": "https://cassette.sphdigital.com.sg/image/tamilmurasu/feeb58993aabe321eadf2fbe713bb292d020c2eeb25001185d0e79fcb01a7204", "alt_text": "author", "caption": null}, {"image_url": "https://cassette.sphdigital.com.sg/image/tamilmurasu/d1adb147337e16ff48c1cd086f5d4e5322a7357217945287e292d3ec74854ce5?w=235", "alt_text": "சீனப் புத்தாண்டுடன் தொடர்புடைய வழக்கங்களைப் புரிந்துகொள்வது முக்‌கியம்.", "caption": null}, {"image_url": "https://cassette.sphdigital.com.sg/image/tamilmurasu/fe71fcfb55de12b2a4f89420594adeb3e21ef60cca8dd35e557167fe3a618cbb?w=235", "alt_text": "பிரதமர் லாரன்ஸ் வோங்கும் கலாசார, சமூக, இளையர்துறை அமைச்சர் எட்வின் டோங்கும், ‘ரிவர் ஹொங்பாவ் 2025’ தொண்டூழியர்களுடன் புகைப்படம் எடுத்துக்கொள்கின்றனர்.", "caption": null}, {"image_url": "https://cassette.sphdigital.com.sg/image/tamilmurasu/5eae7f24bf8da0573592995f85acd5d9d6430baa819b5c3b76a2966e0c00c680?w=235", "alt_text": "சீனப் புத்தாண்டை முன்னிட்டு முதியோர்களுக்கு $150 ரொக்கம், $50 பற்றுச்சீட்டு அடங்கிய பரிசு உறைகளை மூத்த அமைச்சர் லீ சியன் லூங் வழங்கினார்.", "caption": null}]}
{"article_url": "https://tamilmurasu.com.sg/india/kumbamela-special-days-holy-dip", "site_title": "கும்பமேளா: தை அமாவாசை புனித நீராடலின் சிறப்பு", "publish_date": "2025-01-29", "content": "கும்பமேளா: தை அமாவாசை புனித நீராடலின் சிறப்பு\n\n29 Jan 2025 - 3:05 pm\n\n2\n\nmins read\n\nபிரயாக்ராஜ் திரிவேணி சங்கமம். -\n\nபடம்: ஊடகம்\n\nAI\n\nSUMMARISE IN ENGLISH\n\nKumbamela: Special days for holy dip\n\nDuring Mahakumbh Mela, Mauni Amavasya is considered a day for holy bathing in the sacred Triveni Sangam in Prayagraj. While authorities estimated 100 million devotees would gather, the event caused confusion and concern due to stampede risks. Despite warnings from the chief minister, around 17.6 million people took the holy dip by 6 am, with an estimated 190 million bathing since the Mela's start. Authorities closed 30 bridges and conducted prayers due to the stampede risks.\n\nGenerated by AI\n\nபிரயாக்ராஜ்:\n\nமகா கும்பமேளாவின்போது, குறிப்பிட்ட சில நாள்களில் புனித நீராடுவது சிறப்பு வாய்ந்ததாகக் கருதப்படுகிறது.\n\nதை மாதத்தில் வரும் அமாவாசையை, மவுனி அமாவாசை எனக் குறிப்பிடுகிறார்கள்.\n\nஇன்றைய தினம் புனித நீராடுவதற்காக மகா கும்பமேளா நடக்கும் பகுதியில் நூறு மில்லியன் பக்தர்கள் புனித நீராடுவர் என எதிர்பார்க்கப்படுவதாக உத்தரப்பிரதேச மாநில அரசு ஏற்கெனவே தெரிவித்திருந்தது.\n\n‘அம்ரித் கால ஸ்னாநம்’ எனக் குறிப்பிடப்படும் இந்தப் புனித நீராடல், முக்கியமான நிகழ்வாகக் கருதப்படுகிறது.\n\n“ஏனெனில், 144 ஆண்டுகளுக்கு ஒருமுறை ‘திரிவேணி யோகம்’ என்ற வானியல் தினமான இன்றுதான் (ஜனவரி 29) நிகழும். இன்று புனித நீராடுவதன் மூலம் ஒருவர் பெறக்கூடிய புண்ணியப் பலனானது மகத்தானது,” என்கிறார்கள் ஆன்மிக அன்பர்கள்.\n\nஇந்நிலையில், புனித நீராட வந்த பக்தர்களுக்கு நேர்ந்த கதி, இந்தியா முழுவதும் சோகத்தை ஏற்படுத்தி உள்ளது.\n\nஇதையடுத்து, புனித நீராடல் நிகழ்வை ரத்து செய்ய வேண்டும் என்று ஒரு தரப்பினர் வலியுறுத்தி உள்ளனர்.\n\nஎனினும், நீராடல் நிகழ்வு ரத்தானது குறித்து அதிகாரபூர்வ அறிவிப்பு ஏதும் வெளியாகவில்லை. இதனால் குழப்பம் நிலவுகிறது.\n\nஇதற்கிடையே, கூட்ட நெரிசல் ஏற்பட்ட பகுதியில் பக்தர்கள் புனித நீராட தற்காலிக தடை விதிக்கப்பட்டது.\n\nமேலும், அங்கு சாந்தி பூசை நடத்தப்பட்டதாகவும் ஊடகத் தகவல்கள் தெரிவிக்கின்றன.\n\nஇதற்கிடையே, திரிவேணி சங்கமத்தில் நீராட பக்தர்கள் ஒரே சமயத்தில் முண்டியடிக்க வேண்டாம் என உத்தரப் பிரதேச முதல்வர் யோகி ஆதித்யநாத் வேண்டுகோள் விடுத்துள்ளார்.\n\nபுனித நீராடுவதற்காக அமைக்கப்பட்டுள்ள காட் பகுதியில் அமைக்கப்பட்டிருந்த தடுப்புகள் உடைந்துவிட்டதைச் சுட்டிக்காட்டிய அதிகாரிகள், மக்கள் கவனமாக இருக்க வேண்டும் எனக் கேட்டுக் கொண்டுள்ளனர்.\n\nபிரயாக்ராஜில் உள்ள முப்பது பாலங்கள் தற்காலிகமாக மூடப்பட்டிருப்பதாகவும் தகவல்கள் தெரிவிக்கின்றன.\n\nதை அமாவாசை முன்னிட்டு, கும்பமேளாவில் இன்று காலை லட்சக்கணக்கானோர் திரிவேணி சங்கமத்தில் புனித நீராடியுள்ளனர். இன்று மட்டும் ஏறக்குறைய நான்கு கோடி பேர் புனித நீராடுவர் என எதிர்பார்க்கப்படுகிறது.\n\nஇந்நிலையில், அதிகாலை 2 மணியளவில் ஏற்பட்ட துயரச்சம்பவத்தை அடுத்து, நீராடுவோர் எண்ணிக்கை குறையும் எனக் கூறப்பட்டது. எனினும், கூட்டம் குறையவில்லை.\n\nஇன்று காலை 6 மணி நிலவரப்படி, 17.6 மில்லியன் (1.76 கோடி) பேர் திரிவேணி சங்கமத்தில் நீராடியுள்ளனர் என்றும் மகா கும்பமேளா தொடங்கியது முதல், ஜனவரி 28ஆம் தேதி வரை 190 மில்லியன் (19 கோடி) பேர் புனித நீராடியுள்ளனர் என்றும் உத்தரப்பிரதேச அரசு தெரிவித்துள்ளது.\n\nகுறிப்புச் சொற்கள்\n\nகும்பமேளா\n\nபக்தர்கள்\n\nமாநில அரசு\n\nதொடர்புடைய செய்திகள்\n\nமகா கும்பமேளாவில் கூட்ட நெரிசலில் பலர் பலி\n\n29 Jan 2025\n\n-\n\n10:45 AM\n\nகும்பமேளா துயரம்: ஒரு மணி நேரத்தில் இரண்டு முறை விசாரித்த மோடி\n\n29 Jan 2025\n\n-\n\n12:02 PM\n\nதிரிவேணி சங்கமத்தில் புனித நீராடிய 4.55 மில்லியன் பக்தர்கள்\n\n28 Jan 2025\n\n-\n\n6:17 PM", "images": [{"image_url": "https://cassette.sphdigital.com.sg/image/tamilmurasu/6c52ac77b1ffc13a418d6050d60b1a71c4cbc84c9bc2ae721c1a8a70a10d05b5?w=825", "alt_text": "a85fb314-588e-46ba-b847-6a07c480f4f7", "caption": "பிரயாக்ராஜ் திரிவேணி சங்கமம். - படம்: ஊடகம்"}, {"image_url": "https://cassette.sphdigital.com.sg/image/tamilmurasu/ea501fe018ebd0ef2cfde3ccb403fae246240b74ca9f6c3d2d0f14a77f70f067?w=235", "alt_text": "பாதிக்கப்பட்டவர்களைப் பக்தர்களும் மீட்புக்குழுவினரும் மீட்க உதவியதாகவும் மக்கள் தடுப்புகளின் மீது ஏறுவதைக் காண முடிந்ததாகவும் தெரிவிக்கப்பட்டது.", "caption": null}, {"image_url": "https://cassette.sphdigital.com.sg/image/tamilmurasu/fd111766bb8be00edbe8d3f2f5cea5ce9d9d669227b442c3c8421aee716454bf?w=235", "alt_text": "பிரதமர் மோடி, உத்தரப் பிரதேச முதல்வர் யோகி ஆதித்யநாத்.", "caption": null}, {"image_url": "https://cassette.sphdigital.com.sg/image/tamilmurasu/5175399dc290cfd90ebb050f5ab0c2cd56d229cf2e30824e3e72bfbefb708cec?w=235", "alt_text": "செவ்வாய்க்கிழமை காலை 8 மணி நிலவரப்படி, 4.55 மில்லியன் பக்தர்கள் திரிவேணி சங்கமத்தில் புனித நீராடினர். பக்தர்கள் புனித நீராடும் காட்சி உயரத்தில் இருந்து எடுக்கப்பட்டுள்ளது. ", "caption": null}]}
{"article_url": "https://tamilmurasu.com.sg/india/tragedy-maha-kumbh-mela-15-died-stampede", "site_title": "மகா கும்பமேளாவில் கூட்ட நெரிசலில் பலர் பலி", "publish_date": "2025-01-29", "content": "மகா கும்பமேளாவில் கூட்ட நெரிசலில் பலர் பலி\n\n29 Jan 2025 - 10:45 am\n\n2\n\nmins read\n\nபிரயாக்ராஜ் பகுதியிலும் உத்தரப் பிரதேசம் உள்ளிட்ட வடமாநில வழிபாட்டுத் தலங்களிலும் புதன்கிழமை (ஜனவரி 29) மக்கள் கூட்டம் அலைமோதுவதாக ஊடகத் தகவல்கள் தெரிவிக்கின்றன. -\n\nபடம்: ராய்ட்டர்ஸ்\n\n1\n\nof\n\n3\n\nபாதிக்கப்பட்டவர்களைப் பக்தர்களும் மீட்புக்குழுவினரும் மீட்க உதவியதாகவும் மக்கள் தடுப்புகளின் மீது ஏறுவதைக் காண முடிந்ததாகவும் தெரிவிக்கப்பட்டது. -\n\nபடம்: ஏஎஃப்பி\n\n1\n\nof\n\n3\n\nநெரிசலில் சிக்கிக்கொண்டோர் அல்லாடினர். சிலர் கீழே விழுந்ததைக் கவனிக்காமல், பலர் அவர்கள் மீது ஏறிச் சென்றனர். -\n\nபடம்: ஏஎஃப்பி\n\n1\n\nof\n\n3\n\nபிரயாக்ராஜ் பகுதியிலும் உத்தரப் பிரதேசம் உள்ளிட்ட வடமாநில வழிபாட்டுத் தலங்களிலும் புதன்கிழமை (ஜனவரி 29) மக்கள் கூட்டம் அலைமோதுவதாக ஊடகத் தகவல்கள் தெரிவிக்கின்றன. -\n\nபடம்: ராய்ட்டர்ஸ்\n\n1\n\nof\n\n3\n\nபாதிக்கப்பட்டவர்களைப் பக்தர்களும் மீட்புக்குழுவினரும் மீட்க உதவியதாகவும் மக்கள் தடுப்புகளின் மீது ஏறுவதைக் காண முடிந்ததாகவும் தெரிவிக்கப்பட்டது. -\n\nபடம்: ஏஎஃப்பி\n\n1\n\nof\n\n3\n\nநெரிசலில் சிக்கிக்கொண்டோர் அல்லாடினர். சிலர் கீழே விழுந்ததைக் கவனிக்காமல், பலர் அவர்கள் மீது ஏறிச் சென்றனர். -\n\nபடம்: ஏஎஃப்பி\n\n1\n\nof\n\n3\n\nபிரயாக்ராஜ் பகுதியிலும் உத்தரப் பிரதேசம் உள்ளிட்ட வடமாநில வழிபாட்டுத் தலங்களிலும் புதன்கிழமை (ஜனவரி 29) மக்கள் கூட்டம் அலைமோதுவதாக ஊடகத் தகவல்கள் தெரிவிக்கின்றன. -\n\nபடம்: ராய்ட்டர்ஸ்\n\n1\n\nof\n\n3\n\nAI\n\nSUMMARISE IN ENGLISH\n\nTragedy in Maha Kumbh Mela: 15 died in stampede\n\nAt the Maha Kumbh Mela in Pragyaraj, India, a stampede occurred during Mauni Amavasam. About 15 people died and several were injured. The crush happened early morning due to overcrowding, resulting in people falling and being trampled. Police and medical personnel responded quickly to rescue victims and provide first aid. The incident occurred near Triveni Sangam, where millions had gathered to bathe in the holy waters.\n\nGenerated by AI\n\nலக்னோ:\n\nமகா\n\nகும்பமேளாவில் ஏற்பட்ட கூட்ட நெரிசலில் சிக்கி குறைந்தது 15 பேர் உயிரிழந்துவிட்டனர்.\n\nமேலும் பலர் காயமடைந்துள்ளதாகவும் அவர்களை மீட்கும் நடவடிக்கைகள் முழுவீச்சில் நடைபெற்று வருவதாகவும் இந்திய ஊடகங்கள் தெரிவிக்கின்றன. 12 ஆண்டுகளுக்கு ஒருமுறை நடைபெறும் மகா கும்பமேளாவையொட்டி, உத்தரப் பிரதேச மாநிலம் பிரயாக்ராஜ் பகுதியில் லட்சக்கணக்கானோர் கூடியுள்ளனர்.\n\nபுதன்கிழமை (ஜனவரி 29) தை அமாவாசையை முன்னிட்டு, திரிவேணி சங்கமத்தில் நீராடுவது புண்ணிய நிகழ்வாகக் கருதப்படுகிறது. அதனால் கூட்டம் மேலும் அதிகரித்துள்ளது. பெரும்பாலானோர் திரிவேணி சங்கமத்தில் புனித நீராடி முன்னோர்களுக்குத் தர்ப்பணம் கொடுத்து வழிபாடு மேற்கொள்ள ஆர்வமாக உள்ளனர்.\n\nபுதன்கிழமை மட்டும் கும்பமேளாவில் நான்கு கோடி பேர் திரள்வர் என எதிர்பார்க்கப்படுகிறது. அதன் காரணமாக கும்பமேளா நடக்கும் பிரயாக்ராஜ் பகுதியிலும் உத்தரப் பிரதேசம் உள்ளிட்ட வடமாநிலங்களில் உள்ள வழிபாட்டுத் தலங்களிலும் புதன்கிழமை மக்கள் கூட்டம் அலைமோதுவதாக ஊடகத் தகவல்கள் தெரிவிக்கின்றன.\n\nஇந்நிலையில், மகா கும்பமேளா நடக்கும் பகுதியில் புதன்கிழமை அதிகாலை கடும் கூட்ட நெரிசல் ஏற்பட்டதாகத் தெரிவிக்கப்பட்டுள்ளது. அங்கு பணியில் ஈடுபடுத்தப்பட்டிருந்த காவல்துறையினர் கூட்டத்தைக் கட்டுப்படுத்த பல்வேறு முயற்சிகளை மேற்கொண்டபோதும் நிலைமை கட்டுக்கடங்காமல் போனது. நெரிசலில் சிக்கிக்கொண்டோர் அல்லாடினர். சிலர் கீழே விழுந்ததைக் கவனிக்காமல் பலர் அவர்கள் மீது ஏறிச் சென்றனர்.\n\nகாவல்துறையினர் இயன்றவரை அனைவரையும் மீட்டு முதலுதவி சிகிச்சை அளித்ததாகக் கூறப்படுகிறது. கூட்ட நெரிசலில் சிக்கி குறைந்தது 15 பேர் இறந்துவிட்டதாக ஸ்ட்ரெய்ட்ஸ் டைம்ஸ் தெரிவித்தது. பிரக்யராஜில் உள்ள மருத்துவர் ஒருவர், ஏஎஃப்பி செய்தி நிறுவனத்திடம் இத்தகவலைக் கூறியதாக ஸ்ட்ரெய்ட்ஸ் டைம்ஸ் குறிப்பிட்டது.\n\n“குறைந்தது 15 பேர் மாண்டுவிட்டனர். மற்றவர்களுக்கு சிகிச்சை அளிக்கப்பட்டு வருகிறது,” என்று தன் பெயரைக் குறிப்பிட விரும்பாத அந்த மருத்துவர் கூறியதாகவும் நடந்த சம்பவம் குறித்து ஊடகங்களிடம் பேச தங்களுக்கு அனுமதி இல்லை என்று அவர் கூறியதாகவும் ஊடகச் செய்தி மேலும் தெரிவித்தது.\n\nஇதற்கிடையே, பாதிக்கப்பட்டவர்களைப் பக்தர்களும் மீட்புக்குழுவினரும் சம்பவ இடத்திலிருந்து மீட்க உதவுவதையும் மக்கள் அங்குள்ள தடுப்புகளின் மீது ஏறுவதையும் காண முடிந்ததாக ஏஎஃப்பி புகைப்படக்காரர் கூறியதாக ஸ்ட்ரெய்ட்ஸ் டைம்ஸ் குறிப்பிட்டது.\n\nஅதிகாலை 2 மணியளவில் கூட்ட நெரிசல் ஏற்பட்டதாகவும் கூட்டத்தைச் சமாளிக்க அமைக்கப்பட்டிருந்த தடுப்புகள் உடைந்ததையடுத்து நெரிசலைச் சமாளிக்க இயலாமல் போனதாகவும் கும்பமேளா சிறப்பு அதிகாரி அகான்ஷா ராணா தெரிவித்தார் என்று பிடிஐ கூறியுள்ளது.\n\nகுறிப்புச் சொற்கள்\n\nகும்பமேளா\n\nகூட்டம்\n\nநெரிசல்\n\nஉயிரிழப்பு\n\nதொடர்புடைய செய்திகள்\n\nமகா கும்பமேளா தீ கட்டுக்குள் கொண்டு வரப்பட்டது; யாருக்கும் காயம் ஏற்படவில்லை\n\n20 Jan 2025\n\n-\n\n10:21 AM\n\nமகா கும்பமேளாவில் புனித நீராடிய பக்தர்கள் எண்ணிக்கை 10 கோடியைத் தாண்டியது\n\n24 Jan 2025\n\n-\n\n4:43 PM\n\nதிரிவேணி சங்கமத்தில் புனித நீராடிய 4.55 மில்லியன் பக்தர்கள்\n\n28 Jan 2025\n\n-\n\n6:17 PM", "images": [{"image_url": "https://cassette.sphdigital.com.sg/image/tamilmurasu/eb2b0b48c4849ed0320f6ad3c74d254ece8e6c2a953a77f5a679eb3ca1c8c485?w=825", "alt_text": "dcba38e1-10fe-456e-8581-078582b35dcd", "caption": "பிரயாக்ராஜ் பகுதியிலும் உத்தரப் பிரதேசம் உள்ளிட்ட வடமாநில வழிபாட்டுத் தலங்களிலும் புதன்கிழமை (ஜனவரி 29) மக்கள் கூட்டம் அலைமோதுவதாக ஊடகத் தகவல்கள் தெரிவிக்கின்றன. - படம்: ராய்ட்டர்ஸ் 1 of 3"}, {"image_url": "https://cassette.sphdigital.com.sg/image/tamilmurasu/ea501fe018ebd0ef2cfde3ccb403fae246240b74ca9f6c3d2d0f14a77f70f067?w=825", "alt_text": "e6561dcd-77e8-4bed-96fc-cfbae23580c2", "caption": "பாதிக்கப்பட்டவர்களைப் பக்தர்களும் மீட்புக்குழுவினரும் மீட்க உதவியதாகவும் மக்கள் தடுப்புகளின் மீது ஏறுவதைக் காண முடிந்ததாகவும் தெரிவிக்கப்பட்டது. - படம்: ஏஎஃப்பி 1 of 3"}, {"image_url": "https://cassette.sphdigital.com.sg/image/tamilmurasu/186bfce4fccf892b6059870a6ebd06592a6a3757bee40c0883abf76c28d47871?w=825", "alt_text": "4fb00758-7fe5-4c40-99a8-bc6f2f80ff07", "caption": "நெரிசலில் சிக்கிக்கொண்டோர் அல்லாடினர். சிலர் கீழே விழுந்ததைக் கவனிக்காமல், பலர் அவர்கள் மீது ஏறிச் சென்றனர். - படம்: ஏஎஃப்பி 1 of 3"}, {"image_url": "https://cassette.sphdigital.com.sg/image/tamilmurasu/d5085fbe1096908879c4d6e341f57fe364b570eae285dedefbad69da82658674?w=235", "alt_text": "குறைந்தது பத்து கூடாரங்களுக்குத் தீ மிக வேகமாகப் பரவியதாகத் தெரிவிக்கப்பட்டது. தீயணைப்புப் பிரிவினர் சம்பவ இடத்துக்கு விரைந்து தீயைக் கட்டுக்குள் கொண்டு வந்ததாக மாவட்ட நீதிபதி ரவீந்திர குமார் மண்டர் செய்தியாளர்களிடம் தெரிவித்தார். ", "caption": null}, {"image_url": "https://cassette.sphdigital.com.sg/image/tamilmurasu/6d25c9ce2677c2f55a69f4eb9071b5eed83b263d4790831c26e5417c6835ea70?w=235", "alt_text": "திரிவேணி சங்கமத்தில் நீராடிய பக்தர்களின் எண்ணிக்கை ஜனவரி 23 மதியம் 12 மணி நிலவரப்படி 10 கோடி என்ற மைல்கல்லைத் தாண்டியுள்ளது.", "caption": null}, {"image_url": "https://cassette.sphdigital.com.sg/image/tamilmurasu/5175399dc290cfd90ebb050f5ab0c2cd56d229cf2e30824e3e72bfbefb708cec?w=235", "alt_text": "செவ்வாய்க்கிழமை காலை 8 மணி நிலவரப்படி, 4.55 மில்லியன் பக்தர்கள் திரிவேணி சங்கமத்தில் புனித நீராடினர். பக்தர்கள் புனித நீராடும் காட்சி உயரத்தில் இருந்து எடுக்கப்பட்டுள்ளது. ", "caption": null}]}
{"article_url": "https://tamilmurasu.com.sg/india/7-deaths-festival", "site_title": "உ.பி. திருவிழாவில் மேடை சரிந்து 7 பேர் உயிரிழப்பு", "publish_date": "2025-01-28", "content": "உ.பி. திருவிழாவில் மேடை சரிந்து 7 பேர் உயிரிழப்பு\n\n28 Jan 2025 - 5:34 pm\n\n1\n\nmins read\n\nசரிந்துவிழுந்த மேடைக்கு அடியில் சிக்கியவர்களை மீட்புப் படையினர் மீட்டு அருகில் உள்ள மருத்துவமனையில் அனுமதித்தனர். -\n\nபடம்: ஊடகம்\n\nAI\n\nSUMMARISE IN ENGLISH\n\nUP: 7 deaths at the Festival\n\nAt a mass religious gathering in Lucknow, an overcrowded platform collapsed, killing 7 and injuring 40. The platform was erected for an Adhoc cult ritual, with over 100 people attempting to climb it. Rescue forces responded swiftly, extricating trapped individuals and transporting them to the hospital. Two victims remain in critical condition. Chief Minister Yogi Adityanath directed local officials to provide immediate aid, while the incident sparked panic and resulted in injuries during the evacuation.\n\nGenerated by AI\n\nலக்னோ:\n\nஉத்தரப் பிரதேச மாநிலத்தின் படக்ட் மாவட்டத்தில் சமண மத வழிபாட்டுத் தளத்தில் ஆண்டுதோறும் நிகழும் லட்டுத் திருவிழா நடைபெறுகிறது. அந்த விழாவில் பக்தர்கள் கலந்துகொண்டு கடவுளுக்கு லட்டுகளைப் படைத்து வழிபடுவர்.\n\nசெவ்வாய்க்கிழமை நடைபெற்ற அந்த விழாவில், தற்காலிக வழிபாட்டு மேடை ஒன்று அமைக்கப்பட்டிருந்தது. அந்த மேடையில் நூற்றுக்கு மேற்பட்டோர் ஏறி நின்று வழிபாடு செய்ய முந்தியடித்துக் கொண்டு சென்றனர். அப்போது, அந்த மேடை சரிந்து விழுந்தது. அந்தச் சம்பவத்தில் 7 பேர் உயிரிழந்து விட்டதாகவும் 40 பேர் படுகாயமடைந்ததாகவும் அவ்வட்டார அதிகாரிகள் கூறினர்.\n\nமேடை சரிந்த தகவல் கிடைத்து அங்கு வந்த மீட்புப் படையினர், சரிந்து விழுந்த மேடையின் இடுக்குகளில் சிக்கியிருந்தவர்களை மீட்டு மருத்துவமனையில் அனுமதித்தனர். சிகிச்சை பெற்று வருபவர்களில் இரண்டு பேரின் நிலைமை கவலைக்கிடமாக உள்ளதாகக் கூறப்படுகிறது.\n\nஇந்தத் துயரச் சம்பவத்தை அறிந்து உ.பி. முதலமைச்சர் யோகி ஆதித்யநாத், பாதிக்கப்பட்டவர்களுக்கு உடனடி நிவாரணம் வழங்க உள்ளூர் மாவட்ட அதிகாரிகளுக்கு உத்தரவு பிறப்பித்தார்.\n\nஇந்தச் சம்பவத்தால் அப்பகுதியில் பீதியும் பரபரப்பும் ஏற்பட்டது. அவ்விடத்தை விட்டு தப்பி ஓடுவதற்கு முயற்சி செய்த பக்தர்கள் பலர், கீழே விழுந்து காயமடைந்தனர் என்று கூறப்படுகிறது.\n\nகுறிப்புச் சொற்கள்\n\nஉத்தரப் பிரதேசம்\n\nமேடை\n\nமருத்துவமனை\n\nதொடர்புடைய செய்திகள்\n\nமகா கும்பமேளா தீ கட்டுக்குள் கொண்டு வரப்பட்டது; யாருக்கும் காயம் ஏற்படவில்லை\n\n20 Jan 2025\n\n-\n\n10:21 AM", "images": [{"image_url": "https://cassette.sphdigital.com.sg/image/tamilmurasu/c9777289d292a4e6cfa9d180d2fdf4d804693e188ec91be777b03685b5d2ffd7?w=825", "alt_text": "44c08907-ceb7-4861-b38b-6c7734b065ef", "caption": "சரிந்துவிழுந்த மேடைக்கு அடியில் சிக்கியவர்களை மீட்புப் படையினர் மீட்டு அருகில் உள்ள மருத்துவமனையில் அனுமதித்தனர். - படம்: ஊடகம்"}, {"image_url": "https://cassette.sphdigital.com.sg/image/tamilmurasu/d5085fbe1096908879c4d6e341f57fe364b570eae285dedefbad69da82658674?w=235", "alt_text": "குறைந்தது பத்து கூடாரங்களுக்குத் தீ மிக வேகமாகப் பரவியதாகத் தெரிவிக்கப்பட்டது. தீயணைப்புப் பிரிவினர் சம்பவ இடத்துக்கு விரைந்து தீயைக் கட்டுக்குள் கொண்டு வந்ததாக மாவட்ட நீதிபதி ரவீந்திர குமார் மண்டர் செய்தியாளர்களிடம் தெரிவித்தார். ", "caption": null}]}
{"article_url": "https://tamilmurasu.com.sg/india/nia-raid-16-locations-tamil-nadu", "site_title": "தமிழகத்தில் 16 இடங்களில் என்ஐஏ அதிரடி சோதனை", "publish_date": "2025-01-28", "content": "தமிழகத்தில் 16 இடங்களில் என்ஐஏ அதிரடி சோதனை\n\n28 Jan 2025 - 5:36 pm\n\n1\n\nmins read\n\nஎன்ஐஏ அதிகாரிகள். -\n\nபடம்: தமிழக ஊடகம்\n\nAI\n\nSUMMARISE IN ENGLISH\n\nNia raid at 16 locations in Tamil Nadu\n\nNIA raided 16 locations in Tamil Nadu to investigate terrorist links and the Coimbatore car blast. The raids targeted individuals suspected of promoting terrorism and brainwashing youth. The investigation stems from the arrest of ISIS-linked suspects after the blast. NIA is continuing its probe into potential terrorist activities in the state.\n\nGenerated by AI\n\nசென்னை:\n\nதமிழகத்தில் சிலர் ஐஎஸ்ஐஎஸ் தீவிரவாத அமைப்புக்கு ஆள் சேர்த்தது தொடர்பாக தேசிய புலனாய்வு முகவை (என்ஐஏ) ஏற்கெனவே தீவிர விசாரணை நடத்தி வருகிறது.\n\nஇந்நிலையில், அந்த அமைப்பின் கொள்கை, கோட்பாடுகளை ஊக்குவிப்போரை முழுமையாகக் கண்டறியும் நோக்கத்துடன் தமிழகத்தில் செவ்வாய்க்கிழமை (ஜனவரி 28) காலை 16 இடங்களில் என்ஐஏ அதிகாரிகள் அதிரடி சோதனை நடவடிக்கை மேற்கொண்டனர்.\n\nதங்களுக்குக் கிடைத்த பல்வேறு தகவல்களின் அடிப்படையில் இந்த நடவடிக்கை மேற்கொள்ளப்படுவதாக அதிகாரிகள் கூறினர்.\n\nபயங்கரவாத அமைப்புடன் தொடர்புள்ளதாகக் சந்தேகிக்கப்படுபவர்களைக் குறிவைத்து, அவர்களுடைய மறைவிடங்கள் எனக் கருதப்படும் இடங்களில் இந்த சோதனை நடைபெற்றது.\n\nஉரிய ஆதாரங்களை கண்டுபிடிப்பதை நோக்கமாகக் கொண்டு சோதனை நடத்தப்பட்டதாக என்ஐஏ வட்டாரங்கள் தெரிவித்ததாக ஊடகச் செய்தியில் குறிப்பிடப்பட்டுள்ளது.\n\nகடந்த ஆண்டு அக்டோபர் 21ஆம் தேதி, தமிழ்நாட்டின் கோயம்புத்தூரில் நிகழ்ந்த கார் குண்டுவெடிப்பு தொடர்பான வழக்கில், ஐஎஸ்ஐஎஸ் அமைப்புடன் தொடர்புள்ள சிலரை என்ஐஏ கைது செய்தது.\n\nஅவர்களிடம் நடத்தப்பட்ட விசாரணையின்போது பல்வேறு அதிர்ச்சித் தகவல்கள் தெரியவந்தன.\n\nஅதன் பிறகே தமிழகத்தில் உள்ள இளையர்கள் மூளைச்சலவை செய்யப்பட்டு, பயங்கரவாத அமைப்புகளில் சேர தூண்டிவிடப்படுவது அம்பலமானது.\n\nஇதையடுத்து என்ஐஏ கவனம் தமிழகத்தின் மீது பதிந்துள்ளது. தொடர்ந்து சோதனை நடவடிக்கைகளும் விசாரணைகளும் மேற்கொள்ளப்பட்டு வருகின்றன.\n\nஅந்த வகையில், ஜனவரி 28ஆம் தேதியன்றும் 16 இடங்களில் சோதனை நடத்தப்பட்டது.\n\nகுறிப்புச் சொற்கள்\n\nஎன்ஐஏ\n\nஐஎஸ்ஐஎஸ்\n\nபயங்கரவாதி\n\nசோதனை\n\nமூளைச்சலவை\n\nஇளையர்\n\nதொடர்புடைய செய்திகள்\n\nஇந்தியா: 19 இடங்களில் என்ஐஏ சோதனை\n\n12 Dec 2024\n\n-\n\n2:59 PM\n\n1,000 பேருக்கு மூளைச்சலவை: ஐஎஸ் சதித்திட்டம் அம்பலம்\n\n01 Jan 2025\n\n-\n\n3:59 PM\n\nகைது செய்யப்பட்ட அனைவருக்கும் தண்டனை: என்ஐஏ சாதனை\n\n01 Jan 2025\n\n-\n\n4:38 PM", "images": [{"image_url": "https://cassette.sphdigital.com.sg/image/tamilmurasu/652636d0418b6d8eb16af66cb47ac31b36275740ec7bb042b2b882363f611d93?w=825", "alt_text": "467f1b70-54a9-4491-be09-59945bed1ce1", "caption": "என்ஐஏ அதிகாரிகள். - படம்: தமிழக ஊடகம்"}, {"image_url": "https://cassette.sphdigital.com.sg/image/tamilmurasu/eb8c8f1d2cd6dbda6cb7a6cbcd890dc978edfc790319103b8717eb838859c056?w=235", "alt_text": "கோப்புப் படம்:", "caption": null}, {"image_url": "https://cassette.sphdigital.com.sg/image/tamilmurasu/597dad7729f23e8cc9fc19e993a6b1986e16fdfeefaa910a5641021538a10f12?w=235", "alt_text": "கோயம்புத்தூர் கார் குண்டுவெடிப்பு தொடர்பாக கோயம்புத்தூர் மாவட்டத்தைச் சேர்ந்த அபு ஹனீபா, 33; பவாஸ் ரஹ்மான், 36; சரண், 25, ஆகியோரை, மூன்று நாள்கள் காவலில் எடுத்து, என்.ஐ.ஏ., அதிகாரிகள் விசாரித்து வருகின்றனர்.", "caption": null}, {"image_url": "https://cassette.sphdigital.com.sg/image/tamilmurasu/6324753e4e8a816c426d34583f47c6f33b213686047c283314573a27e063f526?w=235", "alt_text": "2024ஆம் ஆண்டு முழுவதும் 80 வழக்குகளில் 210 பேர் கைது செய்யப்பட்டதாக என்ஐஏ அறிக்கை தெரிவிக்கிறது.", "caption": null}]}
{"article_url": "https://tamilmurasu.com.sg/world/horse-bit-boys-earlobe-malaysia", "site_title": "மலேசியாவில் சிறுவனின் காது மடலைக் கடித்தெறிந்த  குதிரை", "publish_date": "2025-01-28", "content": "மலேசியாவில் சிறுவனின் காது மடலைக் கடித்தெறிந்த  குதிரை\n\n28 Jan 2025 - 6:29 pm\n\n1\n\nmins read\n\nகுடும்பத்தினர் குதிரை லாயத்தில் படமெடுத்துக்கொண்டபோது தன் மகனின் காது மடலை ஒரு குதிரை கடித்தெறிந்ததாகத் திரு சுஹைமி முகமது ரஃபி கூறினார். -\n\nபடங்கள்: எமி சுஹைமி/ஃபேஸ்புக்\n\nAI\n\nSUMMARISE IN ENGLISH\n\nHorse bit off boy's earlobe in Malaysia\n\nIn Malaysia, a 6-year-old boy's earlobe was bitten off by a horse when his family visited an agro farm. The boy was taken to the physician and required surgery. He returned home three days later. The father, Suhaimi Mohamed Rafi, said the horse also struck the boy's head, causing further injury.\n\nGenerated by AI\n\nகோலாலம்பூர்:\n\nமலேசியாவின் சிரம்பானில் உள்ள வேளாண் பண்ணையில் ஆறு வயதுச் சிறுவனின் காது மடலைக் குதிரை ஒன்று கடித்ததாக ஊடகங்கள் கூறுகின்றன.\n\nஇச்சம்பவம், ஜனவரி 19ஆம் தேதி நடந்ததாக அவை தெரிவித்தன.\n\nகுடும்பத்துடன் அந்தப் பண்ணைக்குச் சென்றிருந்த 31 வயது சுஹைமி முகமது ரஃபி, வீடு திரும்ப, கார் நிறுத்துமிடத்திற்குச் செல்லும் வழியில் குதிரை லாயத்தில் சில குதிரைகளைக் கண்டதாகக் கூறினார்.\n\nமதியிறுக்க நோயால் பாதிக்கப்பட்ட தனது மகனைக் கட்டணம் செலுத்தி, பண்ணை ஊழியர்களின் மேற்பார்வையில் குதிரைச் சவாரிக்கு அனுப்பியதாக அவர் சொன்னார்.\n\nகுடும்பத்தினர் குதிரையுடன் படமெடுத்துக்கொள்ள அனுமதிக்கப்பட்டனர்.\n\n“என் மகன் உற்சாகமாக, படமும் காணொளியும் எடுக்கச் சொன்னான். அப்போது திடீரென்று ஒரு குதிரை அவன் காது மடலைக் கடித்துவிட்டது,” என்றார் சுஹைமி. சிறுவனின் இடது காது மடல் துண்டிக்கப்பட்டதாக அவர் கூறினார்.\n\nமேலும் அந்தக் குதிரை சிறுவனைத் தலையால் முட்டியதில் அவனது தலை அருகிலிருந்த உலோகக் கம்பியில் மோதி மேலும் காயமடைந்ததாகத் தெரிகிறது.\n\nமருத்துவர்கள் அவனுக்கு அறுவை சிகிச்சை செய்ததாகவும் மூன்று  நாள்களுக்குப்பின் வீடு திரும்பியதாகவும் சுஹைமி குறிப்பிட்டார்.\n\nகுறிப்புச் சொற்கள்\n\nமலேசியா\n\nகுதிரை\n\nசிறுவன்\n\nகாது\n\nதொடர்புடைய செய்திகள்\n\nசெல்ஃபி எடுத்தவரை மிதித்துக் கொன்ற யானை\n\n25 Oct 2024\n\n-\n\n3:46 PM", "images": [{"image_url": "https://cassette.sphdigital.com.sg/image/tamilmurasu/1914160cafb6f3d6c00fbdc9bd58dd10d1b5c54ae898fd5b564a09e25d07a88a?w=825", "alt_text": "10783ce6-f5be-41b1-b8be-caf31b301406", "caption": "குடும்பத்தினர் குதிரை லாயத்தில் படமெடுத்துக்கொண்டபோது தன் மகனின் காது மடலை ஒரு குதிரை கடித்தெறிந்ததாகத் திரு சுஹைமி முகமது ரஃபி கூறினார். - படங்கள்: எமி சுஹைமி/ஃபேஸ்புக்"}, {"image_url": "https://cassette.sphdigital.com.sg/image/tamilmurasu/868f021c299e8b30916177b50ed3be9a71e5de78a94767d7e4e0fadcaad1a34a?w=235", "alt_text": "யானையைப் படமெடுக்க முயலும் ஸ்ரீகாந்த் ராமச்சந்திர சத்ரே, 23.", "caption": null}]}
{"article_url": "https://tamilmurasu.com.sg/singapore/pm-wong-celebrates-chinese-new-year-workers-changi-airport", "site_title": "சாங்கி விமான நிலைய ஊழியர்களுடன் சீனப் புத்தாண்டு கொண்டாடிய பிரதமர் வோங்", "publish_date": "2025-01-28", "content": "சாங்கி விமான நிலைய ஊழியர்களுடன் சீனப் புத்தாண்டு கொண்டாடிய பிரதமர் வோங்\n\n28 Jan 2025 - 5:50 pm\n\n2\n\nmins read\n\nசாங்கி விமான நிலையம் முனையம் 3 புறப்பாட்டு மையத்தில் பணியிலிருந்த ஊழியர்களைச் சந்தித்து பிரதமர் லாரன்ஸ் வோங் சீனப் புத்தாண்டு வாழ்த்துகளைப் பரிமாறிக்கொண்டார். என்டியுசி தலைமைச் செயலாளர் இங் சீ மெங்கும் அவருடன் இருந்தார். -\n\nபடம்: ஸ்ட்ரெய்ட்ஸ் டைம்ஸ்\n\n1\n\nof\n\n2\n\nசாங்கி விமான நிலையம் முனையம் 3 புறப்பாட்டு மையத்தில் பணியிலிருந்த ஊழியர்களைச் சந்தித்து பிரதமர் லாரன்ஸ் வோங் சீனப் புத்தாண்டு வாழ்த்துகளைப் பரிமாறிக்கொண்டார். -\n\nபடம்: ஸ்ட்ரெய்ட்ஸ் டைம்ஸ்\n\n1\n\nof\n\n2\n\nசாங்கி விமான நிலையம் முனையம் 3 புறப்பாட்டு மையத்தில் பணியிலிருந்த ஊழியர்களைச் சந்தித்து பிரதமர் லாரன்ஸ் வோங் சீனப் புத்தாண்டு வாழ்த்துகளைப் பரிமாறிக்கொண்டார். என்டியுசி தலைமைச் செயலாளர் இங் சீ மெங்கும் அவருடன் இருந்தார். -\n\nபடம்: ஸ்ட்ரெய்ட்ஸ் டைம்ஸ்\n\n1\n\nof\n\n2\n\nசாங்கி விமான நிலையம் முனையம் 3 புறப்பாட்டு மையத்தில் பணியிலிருந்த ஊழியர்களைச் சந்தித்து பிரதமர் லாரன்ஸ் வோங் சீனப் புத்தாண்டு வாழ்த்துகளைப் பரிமாறிக்கொண்டார். -\n\nபடம்: ஸ்ட்ரெய்ட்ஸ் டைம்ஸ்\n\n1\n\nof\n\n2\n\nசாங்கி விமான நிலையம் முனையம் 3 புறப்பாட்டு மையத்தில் பணியிலிருந்த ஊழியர்களைச் சந்தித்து பிரதமர் லாரன்ஸ் வோங் சீனப் புத்தாண்டு வாழ்த்துகளைப் பரிமாறிக்கொண்டார். என்டியுசி தலைமைச் செயலாளர் இங் சீ மெங்கும் அவருடன் இருந்தார். -\n\nபடம்: ஸ்ட்ரெய்ட்ஸ் டைம்ஸ்\n\n1\n\nof\n\n2\n\nAI\n\nSUMMARISE IN ENGLISH\n\nPM Wong celebrates Chinese New Year with workers at Changi Airport\n\nOn Chinese New Year, Prime Minister Lawrence Wong visited Changi Airport Terminal 3 to extend his gratitude to the 150 staff members working there. He distributed gifts and red envelopes as tokens of appreciation. Wong interacted with the staff, including immigration officers, taxi drivers, and cargo handlers, inquiring about their experiences and expressing his thanks for their contributions. He also participated in a lohei gathering to symbolize good fortune. NTUC Secretary-General Ng Chee Meng acknowledged the need for more staff in the air industry and pledged to collaborate with partners to attract additional personnel.\n\nGenerated by AI\n\nசீனப் புத்தாண்டுக்கு முந்தைய நாளான செவ்வாய்க்கிழமை (ஜனவரி 28) சாங்கி விமான நிலையம் முனையம் 3ல் பணிபுரிவோரைப் பிரதமர் லாரன்ஸ் வோங் நேரில் சந்தித்தார்.\n\nஅங்கு வெவ்வேறு வேலைகளில் ஈடுபட்டுக்கொண்டிருந்த 150 ஊழியர்களுக்கு பரிசுப் பையும் மாண்டரின் ஆரஞ்சுப் பழங்களும் கொடுத்து புத்தாண்டு வாழ்த்துகளை அவர் தெரிவித்துக்கொண்டார்.\n\n$10 அடங்கிய தேசிய தொழிற்சங்க காங்கிரசின் (என்டியுசி) சிவப்புநிற உறை, என்டியுசி டோட் பை (tote bag), ஆட்டிசக் கலைஞர் வடிவமைத்த சிறு பை (pouch) ஆகியவற்றையும் அந்த ஊழியர்களுக்குப் பிரதமர் வழங்கினார்.\n\nவிமானநிலைய முன்களப் பணியாளர்களைச் சந்தித்து சீனப் புத்தாண்டு வாழ்த்தைப் பரிமாறச் சென்ற பிரதமர் வோங்குடன் போக்குவரத்து அமைச்சர் சீ ஹொங் டாட், போக்குவரத்து மூத்த துணை அமைச்சர் ஏமி கோர் ஆகியோரும் என்டியுசி தலைமைச் செயலாளர் இங் சீ மெங், என்டியுசி தலைவர் கே தனலெட்சுமி முதலானோர் உள்ளிட்ட தொழிற்சங்கத் தலைவர்களும் சென்றிருந்தனர்.\n\nவிமானப் பயணிகளைச் சோதிக்கும் பணியில் ஈடுபட்டு இருந்த  செர்டிஸ் காவற்படை அதிகாரியான ஸ்டேசியா லிம், “விழாக்காலத்தில் தங்களை பிரதமர் வோங் நேரில் வந்து சந்தித்து வாழ்த்தியது மிகவும் ஆறுதலாக இருந்தது. இது எங்களது கடமைக்குக் கிடைத்த வெகுமதி,” என்றார்.\n\nபிரதமர் வோங்கும் தொழிற்சங்கத் தலைவர்களும் சரக்குகளையும் பயணிகளின் உடைமைகளையும் கையாளும் சேட்ஸ் (SATS) நிறுவன ஊழியர்கள் உள்ளிட்ட 10 வெவ்வேறு குழுக்களின் ஊழியர்களை சந்தித்தனர்.\n\nகுடிநுழைவு, சோதனைச் சாவடி ஆணைய அதிகாரிகள், தனியார் வாடகை வாகன ஓட்டுநர்கள், டாக்சி ஓட்டுநர்கள், விமான நிலைய பராமரிப்பு ஊழியர்கள் ஆகியோரும் அவர்களுள் அடங்குவர்.\n\nஊழியர்களிடம் கலந்துரையாடிய பிரதமர் வோங், அன்றாட வேலையில் சந்திக்கும் பிரச்சினைகள் பற்றி அவர்களிடம் கேட்டுத் தெரிந்துகொண்டார். அப்போது, அந்த ஊழியர்களின் கடும் உழைப்புக்கு அவர் நன்றி தெரிவித்தார்.\n\nபின்னர், அதிர்ஷ்டத்தை வரவழைப்பதாகக் கூறப்படும் ‘லோஹெய்’ ஒன்றுகூடலில் பிரதமர் பங்கேற்றார். அதில் 68 ஊழியர்கள் கலந்துகொண்டனர்.\n\nஅவர்களில் ஒருவரான ஜோசப் சங், 43, பிரதமர் வோங்கை நேரில் சந்தித்தது மகிழ்ச்சி அளித்ததாகக் கூறினார்.\n\n“எங்களைச் சந்திக்க முயற்சி எடுத்ததற்காக அவரைப் பாராட்டுகிறேன்,” என்றார் தனியார் வாடகை வாகன ஓட்டுநரான அவர்.\n\nபிரதமர் வருகையில் பங்கேற்றிருந்த திரு இங் சீ மெங், அடுத்த இருபதாண்டுகளில் உலகப் பயணிகள் போக்குவரத்து இருமடங்காக உயரும் என்றார்.\n\nவிமானப் பயணத் துறைக்கு அதிகமான ஊழியர்களை ஈர்க்க, சாங்கி விமான நிலையக் குழுமம், சிங்கப்பூர் விமானப் போக்குவரத்து ஆணையம் (CAAS) உள்ளிட்ட முத்தரப்புப் பங்காளிகளுடன் இணைந்து என்டியுசி அணுக்கமாகப் பணியாற்றும் என்றார் அவர்.\n\nகுறிப்புச் சொற்கள்\n\nசீனப் புத்தாண்டு\n\nலாரன்ஸ் வோங்\n\nசாங்கி விமான நிலையம்\n\nபரிசு\n\nதொடர்புடைய செய்திகள்\n\nஅரசும் மக்களும் இணைந்து செயல்பட்டால் சிங்கப்பூர் தொடர்ந்து நிலையாகவும் வளமாகவும் இருக்கும்: பிரதமர் வோங்\n\n28 Jan 2025\n\n-\n\n12:43 PM", "images": [{"image_url": "https://cassette.sphdigital.com.sg/image/tamilmurasu/fa1f286b1b10c0df8495cc804eb81f101fa6305aadd84053852d976ba9a4bab9?w=825", "alt_text": "34268747-fa6e-4ce8-964b-887c5f53ef2e", "caption": "சாங்கி விமான நிலையம் முனையம் 3 புறப்பாட்டு மையத்தில் பணியிலிருந்த ஊழியர்களைச் சந்தித்து பிரதமர் லாரன்ஸ் வோங் சீனப் புத்தாண்டு வாழ்த்துகளைப் பரிமாறிக்கொண்டார். என்டியுசி தலைமைச் செயலாளர் இங் சீ மெங்கும் அவருடன் இருந்தார். - படம்: ஸ்ட்ரெய்ட்ஸ் டைம்ஸ் 1 of 2"}, {"image_url": "https://cassette.sphdigital.com.sg/image/tamilmurasu/1da0aadaeb6a95c3318f8c1fe91a24b5c4b10bcad15502a0b6269bc4d457ac7c?w=825", "alt_text": "35fea091-d08f-41d7-941b-e005d27d640e", "caption": "சாங்கி விமான நிலையம் முனையம் 3 புறப்பாட்டு மையத்தில் பணியிலிருந்த ஊழியர்களைச் சந்தித்து பிரதமர் லாரன்ஸ் வோங் சீனப் புத்தாண்டு வாழ்த்துகளைப் பரிமாறிக்கொண்டார். - படம்: ஸ்ட்ரெய்ட்ஸ் டைம்ஸ் 1 of 2"}, {"image_url": "https://cassette.sphdigital.com.sg/image/tamilmurasu/fe71fcfb55de12b2a4f89420594adeb3e21ef60cca8dd35e557167fe3a618cbb?w=235", "alt_text": "பிரதமர் லாரன்ஸ் வோங்கும் கலாசார, சமூக, இளையர்துறை அமைச்சர் எட்வின் டோங்கும், ‘ரிவர் ஹொங்பாவ் 2025’ தொண்டூழியர்களுடன் புகைப்படம் எடுத்துக்கொள்கின்றனர்.", "caption": null}]}
{"article_url": "https://tamilmurasu.com.sg/india/4-55-million-devotees-who-have-performed-holy-water-triveni-sangam", "site_title": "திரிவேணி சங்கமத்தில் புனித நீராடிய 4.55 மில்லியன் பக்தர்கள்", "publish_date": "2025-01-28", "content": "திரிவேணி சங்கமத்தில் புனித நீராடிய 4.55 மில்லியன் பக்தர்கள்\n\n28 Jan 2025 - 6:17 pm\n\n1\n\nmins read\n\nசெவ்வாய்க்கிழமை காலை 8 மணி நிலவரப்படி, 4.55 மில்லியன் பக்தர்கள் திரிவேணி சங்கமத்தில் புனித நீராடினர். பக்தர்கள் புனித நீராடும் காட்சி உயரத்தில் இருந்து எடுக்கப்பட்டுள்ளது.  -\n\nபடம்: ஏஎன்ஐ\n\nAI\n\nSUMMARISE IN ENGLISH\n\n4.55 million devotees who have performed holy water at Triveni Sangam\n\nOver 147 million have participated in the Prayagraj Kumbh Mela since January 13th. Union Home Minister Amit Shah, CM Yogi Adityanath, and religious leaders bathed at Triveni Sangam. Held every 12 years, the Mahakumbh Mela Festival began on January 13th and will continue until February 26th, with an estimated 45 crore visitors expected.\n\nGenerated by AI\n\nபிரயாக்ராஜ் (உத்தரப்பிரதேசம்):\n\nகணிசமான அளவில் பக்தர்களைப் பிரயாக்ராஜ் நகருக்கு மகா கும்பமேளா விழா ஈர்த்துள்ளது. செவ்வாய்க்கிழமை காலை 8 மணி நிலவரப்படி, 4.55 மில்லியனுக்கும் அதிகமான மக்கள் கங்கை, யமுனை, சரஸ்வதி ஆகிய மூன்று நதிகளும் சங்கமிக்கும் திரிவேணி சங்கமத்தில் புனித  நீராடியதாக உத்தரப் பிரதேச தகவல் துறை தெரிவித்தது.\n\nஜனவரி 13ஆம் தேதியன்று இந்நிகழ்வு தொடங்கியது முதல் 147.6 மில்லியனுக்கும் அதிகமான மக்கள் கங்கை மற்றும் யமுனை நதிகளின் சங்கமத்தில் நீராடியுள்ளதாகவும் உ.பி. தகவல் துறை மேலும் தெரிவித்துள்ளது.\n\nஇதுவரை, ராஜ்நாத் சிங், கிரண் ரிஜிஜு உள்ளிட்ட பல மத்திய அமைச்சர்கள் மகா கும்பம் விழாவுக்குச் சென்று திரிவேணி சங்கமத்தில் நீராடியுள்ளனர்.\n\nஉத்தரப்பிரதேச மாநிலம் பிரயாக்ராஜ் நகரில் உள்ள திரிவேணி சங்கமத்தில் மத்திய உள்துறை அமைச்சர் அமித்ஷா திங்கட்கிழமை புனித நீராடினார். அவருடன் உ.பி. முதல்வர் யோகி ஆதித்யநாத், பாபா ராம் தேவ் மற்றும் பிற துறவிகள், முனிவர்களும் இருந்தனர்.\n\n12 ஆண்டுகளுக்கு ஒருமுறை நடைபெறும் மகா கும்பமேளா விழா பிரயாக்ராஜில் ஜனவரி 13 ஆம் தேதி தொடங்கியது. இந்நிகழ்வு பிப்ரவரி 26 ஆம் தேதி வரை தொடரும்.\n\nமகா கும்பமேளா விழா 45 கோடிக்கும் அதிகமான பார்வையாளர்களை ஈர்க்கும் என  எதிர்பார்க்கப்படுகிறது.\n\nகுறிப்புச் சொற்கள்\n\nகும்பமேளா\n\nராஜ்நாத் சிங்\n\nகங்கை\n\nஉத்தரப் பிரதேசம்\n\nதொடர்புடைய செய்திகள்\n\nஇந்தியா - சீனா விமானச் சேவையை மீண்டும் தொடங்க இணக்கம்\n\n28 Jan 2025\n\n-\n\n3:41 PM", "images": [{"image_url": "https://cassette.sphdigital.com.sg/image/tamilmurasu/5175399dc290cfd90ebb050f5ab0c2cd56d229cf2e30824e3e72bfbefb708cec?w=825", "alt_text": "e633371d-f9f1-455c-9014-bb24a4ea1075", "caption": "செவ்வாய்க்கிழமை காலை 8 மணி நிலவரப்படி, 4.55 மில்லியன் பக்தர்கள் திரிவேணி சங்கமத்தில் புனித நீராடினர். பக்தர்கள் புனித நீராடும் காட்சி உயரத்தில் இருந்து எடுக்கப்பட்டுள்ளது.  - படம்: ஏஎன்ஐ"}, {"image_url": "https://cassette.sphdigital.com.sg/image/tamilmurasu/249af99d6cce074b447ed1df99d9aa6b1587648e3b96321bd12ce9904182fa65?w=235", "alt_text": "இந்திய வெளியுறவு அமைச்சின் செயலாளர் விக்ரம் மிஸ்ரி இரண்டு நாள் அதிகாரபூர்வ வருகை மேற்கொண்டு பெய்ஜிங் சென்றுள்ளார். அங்கு சீன வெளியுறவு அமைச்சர் வாங் யி-ஐ கடந்த திங்கட்கிழமை சந்தித்துப் பேச்சுவார்த்தை நடத்தினார்.", "caption": null}]}
{"article_url": "https://tamilmurasu.com.sg/lifestyle/rhythm-plate-music-composer-deva-served-symphony-flavors-singapore", "site_title": "இன்னிசை விருந்தளிக்க வந்த தேவாவுக்கு அறுசுவை விருந்து", "publish_date": "2025-01-28", "content": "இன்னிசை விருந்தளிக்க வந்த தேவாவுக்கு அறுசுவை விருந்து\n\n28 Jan 2025 - 4:34 pm\n\n2\n\nmins read\n\n‘ஆசை பானம்’ முதல் ‘அண்ணாமலை பால் அல்வா’ வரை\n\nஇசையமைப்பாளர் தேவா மற்றும் அவரது குழுவினருக்கு அவர் இசையமைத்த படங்களின் பெயரைக் கொண்டு சமைக்கப்பட்ட அறுசுவை விருந்தின் பட்டியல். -\n\nபடம்:அப்போலோ ஃபுட் வில்லேஜ்\n\n1\n\nof\n\n3\n\nஅறுசுவை விருந்தை ஆயத்தப்படுத்திய சமையல் வல்லுநர்கள், மற்றும் உணவக ஊழியர்களுடன் திரு தேவா, திரு ஸ்ரீகாந்த் தேவா.  -\n\nபடம்:அப்போலோ ஃபுட் வில்லேஜ்\n\n1\n\nof\n\n3\n\nஇசையமைப்பாளர் தேவா மற்றும் அவரது குழுவினருக்கு அவர் இசையமைத்த படங்களின் பெயரைக் கொண்டு சமைக்கப்பட்ட அறுசுவை விருந்து பரிமாறப்பட்டது. -\n\nபடம்:அப்போலோ ஃபுட் வில்லேஜ்\n\n1\n\nof\n\n3\n\nஇசையமைப்பாளர் தேவா மற்றும் அவரது குழுவினருக்கு அவர் இசையமைத்த படங்களின் பெயரைக் கொண்டு சமைக்கப்பட்ட அறுசுவை விருந்தின் பட்டியல். -\n\nபடம்:அப்போலோ ஃபுட் வில்லேஜ்\n\n1\n\nof\n\n3\n\nஅறுசுவை விருந்தை ஆயத்தப்படுத்திய சமையல் வல்லுநர்கள், மற்றும் உணவக ஊழியர்களுடன் திரு தேவா, திரு ஸ்ரீகாந்த் தேவா.  -\n\nபடம்:அப்போலோ ஃபுட் வில்லேஜ்\n\n1\n\nof\n\n3\n\nஇசையமைப்பாளர் தேவா மற்றும் அவரது குழுவினருக்கு அவர் இசையமைத்த படங்களின் பெயரைக் கொண்டு சமைக்கப்பட்ட அறுசுவை விருந்து பரிமாறப்பட்டது. -\n\nபடம்:அப்போலோ ஃபுட் வில்லேஜ்\n\n1\n\nof\n\n3\n\nஇசையமைப்பாளர் தேவா மற்றும் அவரது குழுவினருக்கு அவர் இசையமைத்த படங்களின் பெயரைக் கொண்டு சமைக்கப்பட்ட அறுசுவை விருந்தின் பட்டியல். -\n\nபடம்:அப்போலோ ஃபுட் வில்லேஜ்\n\n1\n\nof\n\n3\n\nஇளவரசி ஸ்டீஃபன்\n\n>\n\nAI\n\nSUMMARISE IN ENGLISH\n\nRhythm on the Plate: Music Composer Deva Served a Symphony of Flavors in Singapore\n\nIconic and famous music composer Deva, who arrived in Singapore to create a musical feast for fans globally, was treated to a culinary extravaganza by a Singapore restaurant, which prepared a special feast in his honor featuring over 15 dishes inspired by his iconic film compositions.\n\nGenerated by AI\n\nஅனைத்துலக ரசிகர்களுக்காக இன்னிசை நிகழ்ச்சி படைக்க சிங்கப்பூருக்கு வருகை தந்துள்ள இசையமைப்பாளர் தேவாவுக்கும் அவரின் குழுவினருக்கும் அவர் இசையமைத்த படங்களின் பெயரைக் கொண்டு சமைக்கப்பட்ட அறுசுவை விருந்து பரிமாறப்பட்டது.\n\n‘குஷி மட்டன் பிரியாணி’, ‘அடிதடி மட்டன் மசாலா’, ‘அண்ணாமலை பால் அல்வா’ எனத் திரு தேவா இசையமைப்பில் வெளிவந்த பிரபல தமிழ்த் திரைப்படங்களின் பெயரை மையமாக வைத்துத் தயாரிக்கப்பட்ட ஏறத்தாழ 15க்கும் மேற்பட்ட பிரத்தியேக உணவு வகைகள் திரு தேவா குழுவினருக்கு வழங்கப்பட்டன.\n\nஅப்போலோ ஃபுட் வில்லேஜ் உணவகத்தில் ஞாயிற்றுக்கிழமை (ஜனவரி 27) அன்று நடைபெற்ற  இவ்விருந்தை, அந்த உணவகத்தின் சமையல் கலைஞர் திரு குமரேசன் கோகுலநாதன், உதவி சமையல் வல்லுநர்கள் திரு பாலாஜி, திரு பூஷன் ஆகியோர் கொண்ட மூவர் குழு ஆயத்தப்படுத்தியதாக உணவகம் கூறியது.\n\n“இசை விருந்து படைக்க சிங்கப்பூருக்கு வந்துள்ள திரு தேவாவுக்கு இதுவரை யாரும் கொடுத்திராத, இனிமேலும் யாரும் கொடுத்திட முடியாத வகையில் சிறப்பான நினைவுகளைக் கொடுக்க வேண்டும் என்ற எண்ணத்தில் இந்த விருந்துக்கான தயாரிப்புப் பணிகள் தொடங்கின,” என்று தமிழ் முரசிடம் கூறினார் அப்போலோ ஃபுட் வில்லேஜ் சமையல் கலைஞர் திரு குமரேசன் கோகுலநாதன்.\n\nஇந்த முயற்சி குறித்து மகிழ்ச்சி தெரிவித்த திரு பாலாஜி, “புகழ் பெற்ற இசையமைப்பாளருக்குப் பாரம்பரிய விருந்தை ஆயத்தம் செய்து பரிமாறிய தருணத்தைப் பெருமையாகக் கருதுகிறேன்,” என்றார்.\n\n“குறிப்பாக, திரு தேவா சைவ உணவு வகைகளை உட்கொள்வார் என்று அறிந்தவுடன் உணவில் பயன்படுத்தக்கூடிய தங்கத் துகள்கள் (Edible Gold) கொண்டு சிறப்புக் கருப்பட்டி ஆப்பம் தயாரித்துக் கொடுத்தோம்,” என்று விவரித்தார் திரு குமரேசன்.\n\nதிரு தேவா, திரு ஸ்ரீகாந்த் தேவா உள்ளிட்ட பலர் இவ்விருந்தில் பங்கேற்றதாகக் கூறிய திரு குமரேசன், உணவுப் பட்டியலில் இடம்பிடித்திருந்த ஒவ்வோர் ஆகாரத்தின் பெயரையும் பொறுமையாகக் கேட்டறிந்த திரு தேவாவின் பண்பும் பாராட்டும் வியக்க வைத்தன என்றார்.\n\nசிங்கப்பூரின் ‘8 பாய்ண்ட் எண்டர்டெயின்மெண்ட்’ நிறுவனத்தால் ஜனவரி 28ஆம் தேதி (செவ்வாய்க்கிழமை) மாலை 6 மணிக்கு ‘த ஸ்டார்’ அரங்கில் ‘தேவா இன்னிசைச் சாரல்’ நிகழ்ச்சி ஏற்பாடு செய்யப்பட்டுள்ளது.\n\nஇந்த உபசரிப்பு குறித்து கருத்துரைத்த அந்நிறுவனத்தின் தலைவர் பெ. அருமைச் சந்திரன், “உணவுகளிலிருந்த புத்தாக்கம், நம் விருந்துபசரிப்பின் புதிய பரிணாமம்,” என்றார்.\n\nகுறிப்புச் சொற்கள்\n\nதேவா\n\nஇசையமைப்பாளர்‘\n\nவிருந்து\n\nசிங்கப்பூர்\n\nஉணவு\n\nபாராட்டு\n\nதொடர்புடைய செய்திகள்\n\nமுரசு மேடை: சிங்கப்பூர் என்றாலே நட்பும் அன்பும்தான்: இசையமைப்பாளர் தேவா\n\n27 Jan 2025\n\n-\n\n6:14 PM", "images": [{"image_url": "https://cassette.sphdigital.com.sg/image/tamilmurasu/d1c51ff18f4e69f385bdd14e37ef620f26333f136b9d639932ea14509303f1e6?w=825", "alt_text": "71bb5226-0532-44c3-97ef-779670f8130c", "caption": "இசையமைப்பாளர் தேவா மற்றும் அவரது குழுவினருக்கு அவர் இசையமைத்த படங்களின் பெயரைக் கொண்டு சமைக்கப்பட்ட அறுசுவை விருந்தின் பட்டியல். - படம்:அப்போலோ ஃபுட் வில்லேஜ் 1 of 3"}, {"image_url": "https://cassette.sphdigital.com.sg/image/tamilmurasu/7c3698b5f7486615c0a5a6e7af40ff2c2cbd20ec6e087070f02c82af0312108e?w=825", "alt_text": "688e6989-2f16-4866-ad5b-1d7d1cbec8e1", "caption": "அறுசுவை விருந்தை ஆயத்தப்படுத்திய சமையல் வல்லுநர்கள், மற்றும் உணவக ஊழியர்களுடன் திரு தேவா, திரு ஸ்ரீகாந்த் தேவா.  - படம்:அப்போலோ ஃபுட் வில்லேஜ் 1 of 3"}, {"image_url": "https://cassette.sphdigital.com.sg/image/tamilmurasu/e8911baaaf096f3fef38c7b5587da61b22c837a5f01777253b062b69eb90d097?w=825", "alt_text": "634e3283-51db-4090-a5b2-e84427c05f5b", "caption": "இசையமைப்பாளர் தேவா மற்றும் அவரது குழுவினருக்கு அவர் இசையமைத்த படங்களின் பெயரைக் கொண்டு சமைக்கப்பட்ட அறுசுவை விருந்து பரிமாறப்பட்டது. - படம்:அப்போலோ ஃபுட் வில்லேஜ் 1 of 3"}, {"image_url": "https://cassette.sphdigital.com.sg/image/tamilmurasu/feeb58993aabe321eadf2fbe713bb292d020c2eeb25001185d0e79fcb01a7204", "alt_text": "author", "caption": null}, {"image_url": "https://cassette.sphdigital.com.sg/image/tamilmurasu/06380bdc3978be150510cf1b274a2cd66f20a2639c7bb6f648d88cb5313edbd0?w=235", "alt_text": null, "caption": null}]}
{"article_url": "https://tamilmurasu.com.sg/india/north-india-fighting-cold-wave-low-temperature-four-days-delhi", "site_title": "குளிர் அலையை எதிர்த்துப் போராடும் வட இந்தியா", "publish_date": "2025-01-28", "content": "குளிர் அலையை எதிர்த்துப் போராடும் வட இந்தியா\n\n28 Jan 2025 - 5:24 pm\n\n2\n\nmins read\n\nகாலை நேரத்தில் டெல்லி ரயில் நிலையம் இதுபோல் காட்சி அளிக்கிறது.   -\n\nபடம்: ஏஎன்ஐ\n\nAI\n\nSUMMARISE IN ENGLISH\n\nNorth India fighting cold wave; low temperature in four days in Delhi\n\nIn Delhi, minimum temperatures fell to 6.6°C, shrouded in fog. The IMD forecasts rain on February 1, while fog is expected for four days from January 28. Punjab and Haryana experienced a cold wave on Tuesday. Dense fog persists in Uttar Pradesh and Bhubaneswar. Delhi's air quality remains \"bad\" at 258.\n\nGenerated by AI\n\nபுதுடெல்லி:\n\nதேசியத் தலைநகர் டெல்லியில் கடந்த சில நாள்களைக் காட்டிலும் செவ்வாய்க்கிழமை காலை குளிர்ந்த காற்றுடன் வெப்பநிலை நிலவியது.\n\nடெல்லியின் சில பகுதிகளை மூடுபனி மூடியிருந்ததுடன் குறைந்தபட்ச வெப்பநிலை 6.6 டிகிரி செல்சியசாக பதிவானது.\n\nதிங்கட்கிழமையன்று குறைந்தபட்ச வெப்பநிலை 7.8 டிகிரி செல்சியசாக இருந்தது.\n\nஇந்திய வானிலை ஆய்வு மையம் (IMD) பிப்ரவரி 1ஆம் தேதி டெல்லியில் மழை பெய்யும் என்று கணித்துள்ளது.\n\nஜனவரி 28 முதல் நான்கு நாள்களுக்கு மூடுபனி நிலவும் என்று வானிலை மையம் கணித்துள்ளது. குறைந்தபட்ச வெப்பநிலை 7 முதல் 11 டிகிரி செல்சியஸ் வரை இருக்கும் என்று எதிர்பார்க்கப்படுகிறது.\n\nஇமாச்சலப்பிரதேசம், பஞ்சாப், ஹரியானா மாநிலத்திலும் செவ்வாய்க்கிழமையன்று குளிர் அலை நிலவியதாக வானிலை ஆய்வு மையத் தகவல்கள் தெரிவிக்கின்றன.\n\nஜனவரி 30ஆம் தேதி வரை உத்தரப்பிரதேசத்தின் சில பகுதிகளில் இரவு மற்றும் அதிகாலை நேரங்களில் ‘அடர்ந்த பனிமூட்டம்’ தொடர்ந்து நிலவும் என்றும் வானிலை மையம் தெரிவித்துள்ளது.\n\nமேலும், செவ்வாய்க்கிழமையன்று ஒடிசாவின் புவனேஷ்வரில் அடர்ந்த மூடுபனியின் காரணமாக எதையும் தெளிவாகப் பார்க்க முடியவில்லை.\n\nஇதற்கிடையே, செவ்வாய்க்கிழமை அன்று டெல்லியில் காற்றின் தரக் குறியீடு ‘மோசமான’ பிரிவின்கீழ் 258 ஆக பதிவு செய்யப்பட்டுள்ளதாக மத்திய மாசுக் கட்டுப்பாட்டு வாரியம் தெரிவித்துள்ளது.\n\nஇதனிடையே, குளிர்ந்த வானிலைக்கு மத்தியில் உத்தரப்பிரதேச மாநிலத்தின் பிரயாக்ராஜ் நகரில் உள்ள திரிவேணி சங்கமத்தில் நீராட ஏராளமான மக்கள் கூடியுள்ளனர்.\n\nசெவ்வாய்க்கிழமை முதல் மூன்று நாள்களுக்கு பிரயாக்ராஜில் குறைந்தபட்ச வெப்பநிலை 8 முதல் 10 டிகிரி செல்சியஸ் வரை இருக்கும் என இந்திய வானிலை ஆய்வு மையம் கணித்துள்ளது.\n\nஅமாவாசையை முன்னிட்டு ஜனவரி 29ஆம் தேதி இரண்டாவது ஷாஹி ஸ்னான் நடைபெறவுள்ளதால், மஹாகும்பமேளா விழா அதிக பார்வையாளர்களை ஈர்க்கும் என்று எதிர்பார்க்கப்படுகிறது.\n\nகுறிப்புச் சொற்கள்\n\nவானிலை\n\nஹரியானா\n\nபஞ்சாப்\n\nவெப்பநிலை\n\nதொடர்புடைய செய்திகள்\n\nஏர் இந்தியா விமானத்திற்குள் ஐந்து மணி நேரம் சிக்கிக்கொண்ட பயணிகள் கதறல்\n\n27 Jan 2025\n\n-\n\n6:59 PM", "images": [{"image_url": "https://cassette.sphdigital.com.sg/image/tamilmurasu/37683f1ee24f884f7f0f1edf86bd488b75040e8a72997dcb893440c4b33502e2?w=825", "alt_text": "db4dc4a1-b975-4887-be32-e2e3ddae5859", "caption": "காலை நேரத்தில் டெல்லி ரயில் நிலையம் இதுபோல் காட்சி அளிக்கிறது.   - படம்: ஏஎன்ஐ"}, {"image_url": "https://cassette.sphdigital.com.sg/image/tamilmurasu/e7230ee91092f207409fdcc221aa26d831f579909488757ce2a96fc7b7a44905?w=235", "alt_text": "செய்வதறியாது விமானத்திற்குள் பல மணி நேரம் காத்திருந்த பயணிகள்.", "caption": null}]}
{"article_url": "https://tamilmurasu.com.sg/world/dpm-heng-seeks-deeper-singapore-germany-ties-promote-free-trade-innovation", "site_title": "புத்தாக்க வளர்ச்சிக்கு சிங்கப்பூர்-ஜெர்மனி ஆழமான உறவு அவசியம்: ஹெங்", "publish_date": "2025-01-28", "content": "புத்தாக்க வளர்ச்சிக்கு சிங்கப்பூர்-ஜெர்மனி ஆழமான உறவு அவசியம்: ஹெங்\n\n28 Jan 2025 - 4:29 pm\n\n2\n\nmins read\n\nஜெர்மனியின் பெர்லின் நகரில் திங்கட்கிழமை நடைபெற்ற பொருளியல் உச்சநிலைக் கூட்டத்தில் துணைப் பிரதமர் ஹெங் சுவீ கியட் உரையாற்றினார். -\n\nபடம்: WELT பொருளியல் உச்சிநிலைக் கூட்ட ஏற்பாட்டாளர்கள்\n\nAI\n\nSUMMARISE IN ENGLISH\n\nDPM Heng seeks deeper Singapore, Germany ties to promote free trade, innovation\n\nAt the Welt Economic Summit, Deputy Prime Minister Heng Swee Keat emphasized the collaboration of Singapore and Germany to maintain globalization and innovation. He urged the identification of partners for free trade and investment. Despite Mr. Heng's recognition of the strategic competition between the United States and China, he highlighted the need to address global issues such as the digital economy and climate change.\n\nGenerated by AI\n\nஉலகமயத்தையும் புத்தாக்க நடவடிக்கைகளையும் நீடித்து நிலைக்கச் செய்ய சிங்கப்பூரும் ஜெர்மனியும் இணைந்து பணியாற்றுவது அவசியம் என்று துணைப் பிரதமர் ஹெங் சுவீ கியட் தெரிவித்து உள்ளார்.\n\nமேலும், தாராள வர்த்தகம் மற்றும் முதலீட்டுக்குப் பயனளிக்கும் புதிய பங்காளிகளை அந்த இரு நாடுகளும் கண்டறிய வேண்டும் என்றும் அவர் கூறியுள்ளார்.\n\nஜெர்மனியின் பெர்லின் நகரில் திங்கட்கிழமை (ஜனவரி 27) நடைபெற்ற WELT பொருளியல் உச்சிநிலைக் கூட்டத்தில் கலந்துகொண்டு திரு ஹெங் பேசினார்.\n\nஇன்றைய உலகில் நாம் எதிர்நோக்கும் உலகமய சிக்கல், மின்னிலக்கமயம், மக்கள்தொகைப் பெருக்கம், கரிம நீக்கம் போன்றவற்றைச் சமாளிக்க உலக அளவிலும் சமூகங்களுக்கு உள்ளேயும் கருத்தொற்றுமைக்கான அவசரத் தேவை ஏற்பட்டு உள்ளது என்றார் அவர்.\n\nஅத்தகைய சவால்களைச் சமாளிக்கும் வகையிலான உலகளாவிய கருத்தொற்றுமை இதுவரை எட்டப்படவில்லை என்றும் அவர் கூறினார்.\n\nபெர்லின் பொருளியல் உச்சநிலைக் கூட்டத்தில் பங்கேற்றுப் பேசிய முதல் ஆசிய-பசிபிக் தலைவர் திரு ஹெங் என்பது குறிப்பிடத்தக்கது.\n\nஐரோப்பிய ஒன்றியத்தில் உள்ள ஆகப் பெரிய பொருளியல் நாடான ஜெர்மனியின் அரசாங்க, வர்த்தகத் தலைவர்கள் ஆண்டுக்கு ஒருமுறை ஒன்றுகூடும் நிகழ்வு அது.\n\nதொடர்ந்து பேசிய திரு ஹெங், அமெரிக்கா, சீனா என்னும் உலகின் ஆகப் பெரிய இரு பொருளியல் நாடுகளுக்கும் இடையில் பெரிதளவு நம்பிக்கைக் குறைவும் உத்திபூர்வ போட்டித்தன்மையும் உள்ளதைக் குறிப்பிட்டார்.\n\n“எனவே, நான் முன்னர் குறிப்பிட்ட சவால்களைச் சமாளிக்க உலகத் தலைமைத்துவம் தயாராவதற்கு மாறாக, பிளவுபட்ட, இருதுருவங்களாக மாறிவிட்ட விநியோகத் தொடர்களையும் தொழில்நுட்பக் கட்டமைப்புகளையும் நாம் இப்போது சந்தித்து வருகிறோம்,” என்று திரு ஹெங் தெரிவித்தார்.\n\nஇந்நிலையில், இரு பெரிய அதிகார மையங்கள், ஒன்று மற்றொன்றின் கவலைகளைத் தீர்க்கவும் உத்திபூர்வ நம்பிக்கையைக் கட்டி எழுப்பவும் புதிய வழிவகைகளைக் கண்டறியும் என்று தாம் நம்புவதாக அவர் கூறினார்.\n\nஇடைப்பட்ட காலத்தில் உலகின் பிற நாடுகளும் வளர்ச்சியை முன்னெடுக்கவும் மக்களின் வாழ்க்கைத் தரத்தை முன்னேற்றவும் நமது பூமியைக் காக்கவும் ஒன்றிணைந்து பணியாற்ற வேண்டும் என்று திரு ஹெங் கேட்டுக்கொண்டார்.\n\nகுறிப்புச் சொற்கள்\n\nபொருளியல்\n\nஹெங் சுவீ கியட்\n\nஉச்சநிலை மாநாடு\n\nதொடர்புடைய செய்திகள்\n\nசீனாவுக்கு வரி விதிப்பதைத் தவிர்க்க விரும்பும் டிரம்ப்\n\n24 Jan 2025\n\n-\n\n8:15 PM", "images": [{"image_url": "https://cassette.sphdigital.com.sg/image/tamilmurasu/524c4c5b0a8815e91e5db09fd17eb401d4da748717c6fd5d43c00f62d7cbcce6?w=825", "alt_text": "cee4ed57-d684-439b-b38a-21e15220ac36", "caption": "ஜெர்மனியின் பெர்லின் நகரில் திங்கட்கிழமை நடைபெற்ற பொருளியல் உச்சநிலைக் கூட்டத்தில் துணைப் பிரதமர் ஹெங் சுவீ கியட் உரையாற்றினார். - படம்: WELT பொருளியல் உச்சிநிலைக் கூட்ட ஏற்பாட்டாளர்கள்"}, {"image_url": "https://cassette.sphdigital.com.sg/image/tamilmurasu/b3cd714917fd54cac4bb0175e7a0182df212e30ece6910d3bd3b4ac4e8c58156?w=235", "alt_text": "கடந்த 2019 ஜப்பானில் நடந்த ஜி20 தலைவர்கள் உச்சநிலை மாநாட்டில் டோனால்ட் டிரம்ப், ஸி ஜின்பிங்", "caption": null}]}
{"article_url": "https://tamilmurasu.com.sg/world/opposition-party-will-win-australia-election-electorate-poll", "site_title": "ஆஸ்திரேலியத் தேர்தலில் எதிர்க்கட்சி வெற்றி பெறும்: கருத்துக்கணிப்பில் வாக்காளர்கள்", "publish_date": "2025-01-28", "content": "ஆஸ்திரேலியத் தேர்தலில் எதிர்க்கட்சி வெற்றி பெறும்: கருத்துக்கணிப்பில் வாக்காளர்கள்\n\n28 Jan 2025 - 4:35 pm\n\n2\n\nmins read\n\nபிரதமர் ஆண்டனி அல்பனிசுக்கான ஆதரவு சரிவு\n\nஆஸ்திரேலியப் பிரதமர் ஆண்டனி அல்பனிஸ்.  -\n\nபடம்: ஏஎஃப்பி\n\nAI\n\nSUMMARISE IN ENGLISH\n\nOpposition Party will win Australia Election: Electorate in poll\n\nA recent poll suggests a potential victory for the Opposition Alliance in Australia's upcoming May General Election. The poll shows that the Alliance is slightly ahead of the ruling Labour Party Government, with voters citing Prime Minister Albanese's declining support ratings. Albanese is working to bolster Labour's position, but the recent poll results indicate a significant blow to the party.\n\nGenerated by AI\n\nசிட்னி:\n\nஆஸ்திரேலியப் பிரதமர் ஆண்டனி அல்பனிசுக்கான ஆதரவு வெகுவாகக் குறைந்திருப்பது அண்மைய கருத்துக்கணிப்பில் தெரியவந்துள்ளது.\n\nகடந்த 2022ஆம் ஆண்டுப் பொதுத் தேர்தலுக்குப்பின் அவருக்கான ஆதரவு ஆகக் குறைவாகப் பதிவாகியுள்ளது.\n\nஎதிர்வரும் மே மாதப் பொதுத்தேர்தலில் பழைமைவாத எதிர்த்தரப்புக் கூட்டணி வெல்லக்கூடும் என்று கூடுதலான வாக்காளர்கள் கருதுவதும் தெரியவந்துள்ளது.\n\n‘தி ஆஸ்டிரேலியன்’ செய்தித்தாளுக்காக ஜனவரி 27ஆம் தேதி அந்தக் கருத்துக்கணிப்பு நடத்தப்பட்டது.\n\nதெரிவுகள் அடிப்படையிலான வாக்களிப்பு முறையில், எதிர்த்தரப்பு லிபரல்-தேசியக் கூட்டணி, ஆளும் தொழிற்கட்சி அரசாங்கத்தைவிட 51க்கு 49 என்ற விகிதத்தில் சற்றே முன்னிலையில் இருப்பதாகக் கருத்துக் கணிப்பு கூறுகிறது.\n\nஆஸ்திரேலிய வாக்களிப்பு முறையின்கீழ், முதல், இரண்டாம் தெரிவுகளைக் குறிப்பிட்டு மக்கள் வாக்களிப்பர்.\n\nவாக்கு எண்ணிக்கையில் இரு முன்னிலைத் தரப்புகள் சமநிலையில் இருந்தால், சிறுபான்மைத் தரப்புகளுக்கான  வாக்குகள் மீண்டும் கணக்கிடப்பட்டு அவற்றில் எந்த முன்னிலைத் தரப்புக்கு அதிக எண்ணிக்கையிலான தெரிவுகள் உள்ளன என்பதன் அடிப்படையில் வெற்றியாளர் தீர்மானிக்கப்படுவார்.\n\nகடந்த டிசம்பர் மாதம் நடத்தப்பட்ட கருத்துக் கணிப்பில் ஆளுங்கட்டி, எதிர்க்கட்சி என இரு தரப்புக்கும் 50க்கு 50 என சமமான ஆதரவு கிட்டியது நினைவுகூரத்தக்கது.\n\nஇவ்வேளையில், அண்மைய கருத்துக்கணிப்பில், திரு அல்பனிசுக்கான ஆதரவு விகிதம் ஆறு புள்ளிகள் குறைந்து, எதிர்க்கட்சித் தலைவர் பீட்டர் டட்டனுக்கான ஆதரவைக் காட்டிலும் குறைவாகப் பதிவானது.\n\nமேலும், வாக்காளர்களில் 53 விழுக்காட்டினர் எதிர்த்தரப்புக் கூட்டணிதான் வெற்றி பெறும் என்று கருத்துரைத்துள்ளனர்.\n\nஆறு மாதங்களுக்கு முன்பு நடைபெற்ற கருத்துக்கணிப்பின் முடிவு, தொழிற்கட்சி அதிகாரத்தைத் தக்கவைத்துக் கொள்ளும் என்று கூறியிருந்தது.\n\nதிரு அல்பனிஸ் தலைமையிலான தொழிற்கட்சி அரசாங்கம், குடும்பங்களுக்கும் நிறுவனங்களுக்கும் நன்மையளிக்கும் பல்வேறு நடவடிக்கைகளை மேற்கொண்டபோதும் ஆதரவை வலுப்படுத்தப் போராடிவருகிறது. இந்நிலையில் அண்மைய கருத்துக் கணிப்பின் முடிவுகள் ஆளுங்கட்சிக்கு விழுந்த பலத்த அடியாகக் கருதப்படுகிறது.\n\nகுறிப்புச் சொற்கள்\n\nஆஸ்திரேலியா\n\nவாக்காளர்\n\nஎதிர்க்கட்சி\n\nபிரதமர்\n\nஆதரவு\n\nசரிவு\n\nகருத்துக்கணிப்பு\n\nதொடர்புடைய செய்திகள்\n\n$13.9 பில்லியன் மாணவர் கடனை குறைக்கப் போவதாக ஆஸ்திரேலிய பிரதமர் அறிவிப்பு\n\n03 Nov 2024\n\n-\n\n4:40 PM\n\nஆஸ்திரேலியாவில் பொதுத் தேர்தல் மே 21\n\n10 Apr 2022\n\n-\n\n5:12 PM", "images": [{"image_url": "https://cassette.sphdigital.com.sg/image/tamilmurasu/737d7c6633de9d4dc0cf0094b498f950c8662025791a231db3db85e6cf59f550?w=825", "alt_text": "94f62721-2dc0-44f0-a6bf-73db01d10bd2", "caption": "ஆஸ்திரேலியப் பிரதமர் ஆண்டனி அல்பனிஸ்.  - படம்: ஏஎஃப்பி"}, {"image_url": "https://cassette.sphdigital.com.sg/image/tamilmurasu/497d5286edfc1ca798a022e8e92022a367daf4f1a3a098724795336bf1e3997a?w=235", "alt_text": "மாணவர்களின் கடனை குறைக்கப் போவதாக ஆஸ்திரேலியப் பிரதமர் ஆண்டனி அல்பனீஸ் கூறியுள்ளார்.", "caption": null}, {"image_url": "https://cassette.sphdigital.com.sg/image/tamilmurasu/bd28f6b70eb41081146fdaf5df1cd4850c13d3583c0223336ab3af541b09781e?w=235", "alt_text": "பிரதமர் ஸ்காட் மோரிசனின் ஆளும் கூட்­டணி, எதிர்க்­கட்­சி­யான தொழி­லா­ளர் கட்­சி­யை­விட பின்­தங்­கி­யுள்­ள­தாக ஒரு கருத்து கணிப்பு காட்கிறது (படம்: ராய்ட்டர்ஸ்)", "caption": null}]}
{"article_url": "https://tamilmurasu.com.sg/tamilnadu/sanathana-dharma-waivers-cases-against-udayanidhi", "site_title": "சனாதன தர்மம்: உதயநிதிக்கு எதிரான வழக்குகள் தள்ளுபடி", "publish_date": "2025-01-28", "content": "சனாதன தர்மம்: உதயநிதிக்கு எதிரான வழக்குகள் தள்ளுபடி\n\n28 Jan 2025 - 5:35 pm\n\n1\n\nmins read\n\nஉதயநிதி ஸ்டாலின். -\n\nபடம்: ஊடகம்\n\nAI\n\nSUMMARISE IN ENGLISH\n\nSanathana Dharma: Waivers of cases against udayanidhi\n\nFollowing a conference speech by Deputy Chief Minister Udayanidhi Stalin on Sanathandharam, petitions were filed against him for alleged violation of constitutional rights. However, the Supreme Court Magistrates dismissed the petitions, stating that Stalin's comments did not breach any fundamental rights. As a result, the petitions were withdrawn by the petitioners.\n\nGenerated by AI\n\nசென்னை:\n\nசனாதன தர்மம் குறித்து துணை முதல்வர் உதயநிதி ஸ்டாலின் தெரிவித்த கருத்துக்கு எதிராகத் தொடுக்கப்பட்ட வழக்குகளை உச்ச நீதிமன்றம் தள்ளுபடி செய்தது.\n\nதிரு.உதயநிதி அரசியல் அமைப்பு சட்டத்தின் அடிப்படை உரிமைகள் எதையும் மீறவில்லை என நீதிபதிகள் தெரிவித்தனர்.\n\nஇதையடுத்து, உதயநிதிக்கு எதிராகத் தாக்கல் செய்யப்பட்ட மனுக்கள் சம்பந்தப்பட்டவர்களால் திருப்பி பெறப்பட்டன.\n\nகடந்த ஆண்டு செப்டம்பர் மாதம் சென்னையில் தமிழ்நாடு முற்போக்கு எழுத்தாளர்கள், கலைஞர்கள் சங்கம் சனாதன எதிர்ப்பு மாநாட்டை நடத்தியது.\n\nஇதில் கலந்துகொண்டு பேசிய துணை முதல்வர் உதயநிதி ஸ்டாலின்,  சனாதன தர்மம் குறித்து தெரிவித்த கருத்துகள் சர்ச்சைக்கு வித்திட்டன. இதையடுத்து, அவருக்கு எதிராக வழக்கறிஞர் ஜெகன்நாத் உள்ளிட்ட மூன்று தரப்பினர் உச்ச நீதிமன்றத்தில் வழக்கு தொடுத்தனர்.\n\nஉதயநிதி மீது வழக்குப் பதிவு செய்ய தமிழக காவல்துறை தலைவருக்கு உத்தரவிட வேண்டும் என்றும் அவரது பேச்சு, அரசியலமைப்பு சாசனத்துக்கு எதிரானது என அறிவிக்க வேண்டும் என்றும் அந்த மனுக்களில் கோரப்பட்டிருந்தது.\n\nஎனினும் விசாரணையின்போது இந்த வாதத்தை ஏற்க மறுத்த உச்ச நீதிமன்ற நீதிபதிகள், இம்மனுக்கள் விசாரணைக்கு உகந்ததல்ல என கருத்து தெரிவித்தனர். இதையடுத்து மனுதாரர்கள் தங்கள் மனுக்களைத் திரும்பப் பெறுவதாக தெரிவிக்கப்பட்டது.\n\nதிரு.உதயநிதிக்கு எதிரான மனுக்களை உச்ச நீதிமன்றம் தள்ளுபடி செய்து உத்தரவிட்டது.\n\nகுறிப்புச் சொற்கள்\n\nஉதயநிதி\n\nசனாதனம்\n\nஉச்ச நீதிமன்றம்\n\nதள்ளுபடி\n\nவழக்கு\n\nதொடர்புடைய செய்திகள்\n\nஅமைச்சர் உதயநிதி வீட்டுக்குக் கூடுதல் பாதுகாப்பு\n\n05 Sep 2023\n\n-\n\n1:28 PM\n\nசனாதன தர்மம் குறித்து பேச்சு; உதயநிதிக்கு கடும் எதிர்ப்பு\n\n05 Sep 2023\n\n-\n\n11:29 AM\n\nசனாதன தர்மம் தொடர்பான சர்ச்சை: காவல் துறைக்கு உயர் நீதிமன்றம் கேள்வி\n\n06 Nov 2023\n\n-\n\n6:11 PM", "images": [{"image_url": "https://cassette.sphdigital.com.sg/image/tamilmurasu/71b3518b64d0dadb045fee1769fe1469382729d4221c7cc47f14878dc58abb75?w=825", "alt_text": "1ebe2d6a-19c3-493e-be01-a77d4425b648", "caption": "உதயநிதி ஸ்டாலின். - படம்: ஊடகம்"}, {"image_url": "https://cassette.sphdigital.com.sg/image/tamilmurasu/f4c2c821bca44c86035feea9dcb9c29785dcf69d7e4a9a601415296068d40f2b?w=235", "alt_text": "உதயநிதி.", "caption": null}, {"image_url": "https://cassette.sphdigital.com.sg/image/tamilmurasu/001173a391e61b7d99630d99f6903c61a787d066c339f6f3460b6b566b48c33c?w=235", "alt_text": "உதயநிதி.", "caption": null}, {"image_url": "https://cassette.sphdigital.com.sg/image/tamilmurasu/9369d5ad3b1eaf097ccddc01ebae16d6f0e16bdfd19350e03f60d4aa2fecd150?w=235", "alt_text": "உதயநிதி ஸ்டாலின்.", "caption": null}]}
{"article_url": "https://tamilmurasu.com.sg/singapore/ex-employee-sia-engineering-company-admits-cheating-96000", "site_title": "$96,000 மோசடிக் குற்றச்சாட்டை ஒப்புக்கொண்ட‘எஸ்ஐஏ இஞ்சினீயரிங்’ நிறுவன முன்னாள் ஊழியர்", "publish_date": "2025-01-28", "content": "$96,000 மோசடிக் குற்றச்சாட்டை ஒப்புக்கொண்ட‘எஸ்ஐஏ இஞ்சினீயரிங்’ நிறுவன முன்னாள் ஊழியர்\n\n28 Jan 2025 - 6:46 pm\n\n1\n\nmins read\n\nலியோங் சியூ புய், தன் மீது சுமத்தப்பட்ட மூன்று குற்றச்சாட்டுகளை ஜனவரி 28ஆம் தேதி ஒப்புக்கொண்டார். -\n\nபடம்: ஸ்ட்ரெய்ட்ஸ் டைம்ஸ்\n\nAI\n\nSUMMARISE IN ENGLISH\n\nEx-employee of SIA Engineering Company admits cheating $96,000\n\nLeong Siew Pui, a former SIAEC supervisor, pleaded guilty to cheating the company of over $96,000 in 2017. He admitted to providing false information about repair services and profiting from them. Leong returned the $63,000 he gained to the police. Three additional charges will be considered during sentencing, scheduled for February 18.\n\nGenerated by AI\n\nசிங்கப்பூர் ஏர்லைன்ஸ் நிறுவனத்துக்குப் பராமரிப்புச் சேவை வழங்கும் சிங்கப்பூர் ஏர்லைன்ஸ் இஞ்சினீயரிங் நிறுவனத்தின் (SIAEC) முன்னாள் மேற்பார்வையாளர் ஒருவர் $96,000க்கும் மேற்பட்ட தொகையை மோசடி செய்ததை ஒப்புக்கொண்டுள்ளார்.\n\nலியோங் சியூ புய், 2017ஆம் ஆண்டு அந்த நிறுவனத்தில் வேலைபார்த்தபோது அவ்வாறு மோசடியில் ஈடுபட்டார்.\n\nசிங்கப்பூரரான அந்த 68 வயது ஆடவர், இதன் தொடர்பில் சுமத்தப்பட்ட மூன்று குற்றச்சாட்டுகளை ஜனவரி 28ஆம் தேதி ஒப்புக்கொண்டார்.\n\nஅவருக்குத் தண்டனை விதிக்கும்போது மேலும் மூன்று குற்றச்சாட்டுகள் கருத்தில் கொள்ளப்படும் என்று கூறப்பட்டது.\n\nபழுதுபார்ப்புச் சேவை வழங்கியதாகப் பொய்யான தகவல் அளித்தது தொடர்பில் அவர் மீது இரண்டு குற்றச்சாட்டுகள் சுமத்தப்பட்டன. அந்தத் தொகையை அவர் முழுவதுமாகத் திருப்பித் தந்துவிட்டதாகக் கூறப்பட்டது.\n\nஅது தவிர, தான் ஈட்டிய $63,000க்கும் மேற்பட்ட லாபத்தையும் அவர் காவல்துறையிடம் ஒப்படைத்துவிட்டதாகவும் சொல்லப்பட்டது.\n\nலியோங்கிற்கு பிப்ரவரி 18ஆம் தேதி தண்டனை விதிக்கப்படும்.\n\nகுறிப்புச் சொற்கள்\n\nஎஸ்ஐஏ\n\nஊழியர்\n\nகுற்றச்சாட்டு\n\nதண்டனை\n\nதொடர்புடைய செய்திகள்\n\nகூடுதல் எஃகு கம்பிகளை வாங்கி, அவற்றை $200,000க்குமேல் விற்றவருக்குச் சிறை\n\n27 Jan 2025\n\n-\n\n5:34 PM", "images": [{"image_url": "https://cassette.sphdigital.com.sg/image/tamilmurasu/aae54c8e254a0fbdad3147217eeee28d2c0da5b4228ceb0a09af07fc10391d6b?w=825", "alt_text": "fbb50056-7c75-45a3-9573-8b11e2657a4c", "caption": "லியோங் சியூ புய், தன் மீது சுமத்தப்பட்ட மூன்று குற்றச்சாட்டுகளை ஜனவரி 28ஆம் தேதி ஒப்புக்கொண்டார். - படம்: ஸ்ட்ரெய்ட்ஸ் டைம்ஸ்"}, {"image_url": "https://cassette.sphdigital.com.sg/image/tamilmurasu/073c0be2d88c8096515afa0348a64070b430ac390807cddedf0374076bd691ee?w=235", "alt_text": "திங்கட்கிழமை (ஜனவரி 27) அரசு நீதிமன்ற வளாகத்தில் அல் ஹிதாயத் ஒஸ்மான்.", "caption": null}]}
{"article_url": "https://tamilmurasu.com.sg/india/indian-student-names-new-meteor-which-he-discovered", "site_title": "கண்டுபிடித்த புதிய விண்கல்லுக்குப் பெயர் சூட்டும் இந்திய மாணவர்", "publish_date": "2025-01-28", "content": "கண்டுபிடித்த புதிய விண்கல்லுக்குப் பெயர் சூட்டும் இந்திய மாணவர்\n\n28 Jan 2025 - 4:26 pm\n\n1\n\nmins read\n\nதாஷ் மாலிக். -\n\nபடம்: ஊடகம்\n\nAI\n\nSUMMARISE IN ENGLISH\n\nIndian student names the new Meteor which he discovered\n\nTash Malik, a student from India, has been invited by NASA to name their new spacecraft. Malik discovered the spacecraft and has suggested several potential names, including \"meteor.\" The student had previously participated in NASA's International Space Programme in 2002.\n\nGenerated by AI\n\nபுதுடெல்லி:\n\nஒன்பதாம் வகுப்பு படிக்கும் பள்ளி மாணவர் ஒருவர் புதிய விண்கல்லைக் கண்டுபிடித்துள்ளார்.\n\nஇதற்கு பல்வேறு தரப்பினர் பாராட்டு தெரிவித்து வரும் நிலையில், அந்த புதிய விண்கல்லுக்கு நிரந்தரப் பெயர் சூட்ட தாஷ் மாலிக் என்ற அந்த மாணவருக்கு அமெரிக்க விண்வெளி ஆய்வுக்கழகமான நாசா அழைப்பு விடுத்துள்ளது.\n\nபுதுடெல்லி அருகே நொய்டா பகுதியில் இயங்கி வரும் தனியார் பள்ளியில் படிக்கும் மாலிக், கடந்த\n\n2022ஆம் ஆ\n\nண்டு நாசாவின் அனைத்துலக விண்வெளி திட்டத்தில் இணைந்தார். பின்னர் ஏறக்குறைய ஒன்றரை ஆண்டுகள் மேற்கொண்ட தீவிர ஆய்வுக்குப் பின்னர் புதிய விண்கல்லைக் கண்டுபிடித்துள்ளார்.\n\n“இந்த விண்கல்லை தற்போது ‘202340’ என்று குறிப்பிடுகிறோம். எனவே, நாசா இதற்கு நிரந்தரப் பெயர் சூட்ட விரும்புகிறது. அதற்கான வாய்ப்பு எனக்கு வழங்கப்பட்டுள்ளது. சில பெயர்களை மனதில் குறித்து வைத்துள்ளேன். அவற்றுள் ஒரு பெயரை விண்கல்லுக்குச் சூட்டுவேன்,” என்று மாணவர் மாலிக் தெரிவித்துள்ளார்.\n\nகுறிப்புச் சொற்கள்\n\nவிண்கல்\n\nமாணவர்\n\nவிண்வெளி\n\nஆய்வு\n\nபாராட்டு\n\nதொடர்புடைய செய்திகள்\n\nஆகஸ்ட் 12, 13ஆம் தேதிகளில் சிங்கப்பூரில் ‘பெர்சீட்’ விண்கல் மழை\n\n12 Aug 2024\n\n-\n\n9:07 PM\n\nநிலா மண்ணில் செடி வளருமா? முடியும் என்கிறது ஆராய்ச்சி\n\n13 May 2022\n\n-\n\n5:28 PM\n\nபீகாரில் விழுந்த விண்கல் குறித்து ஆராய உத்தரவு\n\n26 Jul 2019\n\n-\n\n6:00 AM", "images": [{"image_url": "https://cassette.sphdigital.com.sg/image/tamilmurasu/5d67aa1ab0dcab697aeec70735e905e413794c3bb7c309a26b340e0353c1ade6?w=825", "alt_text": "0edbc783-2c1b-4c26-b4fc-a8b202fbe1b1", "caption": "தாஷ் மாலிக். - படம்: ஊடகம்"}, {"image_url": "https://cassette.sphdigital.com.sg/image/tamilmurasu/7f37438694410382cd4d54360b185e650e829f19b2a0c496a22b1be790480dee?w=235", "alt_text": "‘சாங்கி பே பாய்ண்ட்’ மேல் நட்சத்திரத் தடங்களைக் காட்டும் 153 புகைப்படங்கள் கலந்த மின்னிலக்கப் படம்.", "caption": null}, {"image_url": "https://tamilmurasu.com.sg/web2-assets/tm_default_image-TFStbgXe.webp?w=235", "alt_text": "படங்கள்: ராய்ட்டர்ஸ்", "caption": null}]}
{"article_url": "https://tamilmurasu.com.sg/world/heavy-forest-fires-rural-australia", "site_title": "ஆஸ்திரேலிய கிராமப்புறங்களில் கடுமையான காட்டுத்தீ", "publish_date": "2025-01-28", "content": "ஆஸ்திரேலிய கிராமப்புறங்களில் கடுமையான காட்டுத்தீ\n\n28 Jan 2025 - 4:11 pm\n\n1\n\nmins read\n\nவெப்பநிலை அதிகரித்ததால் ஆஸ்திரேலியா முழுவதும் பல்வேறு இடங்களில் கடுமையான இயற்கைப் பேரிடர்கள் ஏற்பட்டுள்ளன. -\n\nபடம்: ராய்ட்டர்ஸ்\n\nAI\n\nSUMMARISE IN ENGLISH\n\nHeavy forest fires in Rural Australia\n\nForest fires have scorched 65,000 hectares in Victoria State, Australia, threatening the village of Dimboola. Firefighters are battling to control the blaze, which has affected 40 kilometers of national parkland. Residents who failed to evacuate have been warned to stay indoors and monitor the situation, as it is too late to evacuate now. After a lightning attack, a smaller fire is also burning in Grampians National Park, raising concerns about further outbreaks.\n\nGenerated by AI\n\nசிட்னி:\n\nஆஸ்திரேலியாவின் தென்கிழக்கு வட்டார கிராமப்புறங்களில் பரவும் கடுமையான காட்டுத் தீயைக் கட்டுக்குள் கொண்டுவர தீயணைப்பாளர்கள் போராடுகின்றனர்.\n\nகுடியிருப்பாளர்கள் யாரேனும் அந்தப் பகுதியிலிருந்து வெளியேறாமலிருந்தால் ஆபத்து என்று  செவ்வாய்க்கிழமை (ஜனவரி 28) எச்சரிக்கப்பட்டுள்ளது.\n\nவிக்டோரியா மாநிலத்தின் மேற்குப் பகுதியில் காட்டுத் தீயால் ஏறக்குறைய 65,000 ஹெக்டேர் நிலப்பரப்பு கருகிவிட்டது. இது கிட்டத்தட்ட சிங்கப்பூரின் நிலப்பரப்புக்குச் சமம்.\n\nவேகமாகப் பரவும் காட்டுத் தீ தற்போது  மெல்பர்னிலிருந்து 330 கிலோமீட்டர் வடமேற்கே உள்ள டிம்பூலா எனும் கிராமத்தை நெருங்குவதாகக் கூறப்படுகிறது.\n\nஜனவரி 27ஆம் தேதி மாலை நிலவரப்படி, விக்டோரியா மாநில தேசியப் பூங்காவின் 40 கிலோமீட்டர் பரப்பளவு தீயால் பாதிக்கப்பட்டதாகத் தீயணைப்புத் துறை கூறியது.\n\nதீயணைப்பாளர்கள் அதை அணைக்கக் கடுமையாகப்  போராடுவதாகக் கூறப்பட்டது.\n\nஏறக்குறைய 1,600 பேர் வசிக்கும் டிம்பூலா கிராமத்திற்கு அருகே உள்ள நிவாரண முகாமில் தங்குவதற்கு 100 பேர் பதிந்துகொண்டுள்ளதாகத் தெரிகிறது.\n\nயாரும் வெளியாகமலிருந்தால் அவர்கள் பாதுகாப்பாக வெளியேறுவதற்கான நேரம் கடந்துவிட்டது என்று கூறிய அதிகாரிகள், உட்புறத்திலேயே பாதுகாப்பாக இருந்து நிலைமையைக் கண்காணிக்கும்படி ஆலோசனை கூறியுள்ளனர்.\n\nஇந்நிலையில், ஜனவரி 27ஆம் தேதி மின்னல் தாக்கியதில் கிரேம்பியன்ஸ் தேசியப் பூங்காவில் சிறிய அளவிலான காட்டுத் தீச்சம்பவங்கள் ஏற்பட்டதாகக் கூறப்படுகிறது.\n\nஅதனால் மற்ற இடங்களிலும் தீ மூண்டிருக்கக்கூடும் என்று அஞ்சப்படுகிறது.\n\nகுறிப்புச் சொற்கள்\n\nஆஸ்திரேலியா\n\nகாட்டுத்தீ\n\nதீயணைப்பு\n\nவெப்பநிலை\n\nதொடர்புடைய செய்திகள்\n\nஆஸ்திரேலியாவில் காட்டுத்தீ; வீடு, கால்நடைகள் அழிவு\n\n17 Nov 2024\n\n-\n\n11:58 AM\n\nகட்டுக்கடங்கா காட்டுத் தீ: வெளியேறும்படி மக்களுக்கு ஆஸ்திரேலியா அறிவுறுத்து\n\n21 Dec 2024\n\n-\n\n3:08 PM", "images": [{"image_url": "https://cassette.sphdigital.com.sg/image/tamilmurasu/20ab30f8745116ecdeb4400999da0fe665d0dc24237f37fb9780b91262aa8fdd?w=825", "alt_text": "138d5464-7443-4d39-bb90-566a94e13975", "caption": "வெப்பநிலை அதிகரித்ததால் ஆஸ்திரேலியா முழுவதும் பல்வேறு இடங்களில் கடுமையான இயற்கைப் பேரிடர்கள் ஏற்பட்டுள்ளன. - படம்: ராய்ட்டர்ஸ்"}, {"image_url": "https://cassette.sphdigital.com.sg/image/tamilmurasu/315e68b0d2c02e26486f12f42d1c45af91b9d3de851331d0b52c5da80434e301?w=235", "alt_text": "தீயை அணைக்க நூற்றுக்கணக்கான தீயணைப்புப் படையினர் போராடி வருகின்றனர்.", "caption": null}, {"image_url": "https://cassette.sphdigital.com.sg/image/tamilmurasu/918966333c91bad33f01735b910c5c19ac3e20643d6513055f17fa74567f4380?w=235", "alt_text": "கிராம்பியன்ஸ் தேசிய பூங்கா அருகே உள்ள பகுதியில் கிட்டத்தட்ட 495 பேர் வசித்து வருகின்றனர்.", "caption": null}]}
{"article_url": "https://tamilmurasu.com.sg/world/china-planned-deepseeks-dramatic-debut-world-stage-send-signal-trump-us-ai-expert", "site_title": "அமெரிக்காவை ஆட்டம் காண வைத்திருக்கும் சீனாவின் செயற்கை நுண்ணறிவுத் திறன்", "publish_date": "2025-01-28", "content": "‘டீப்சீக்’ அறிமுகத்தில் அமெரிக்க சில்லு தயாரிப்பு நிறுவனப்பங்குகள் அதளபாதாளத்திற்கு சரிவு\n\nஅமெரிக்காவை ஆட்டம் காண வைத்திருக்கும் சீனாவின் செயற்கை நுண்ணறிவுத் திறன்\n\n28 Jan 2025 - 4:21 pm\n\n2\n\nmins read\n\nசீனாவின் செலவு குறைந்த செயற்கை நுண்ணறவு மாதிரி சந்தையில் அறிமுகமாகிய இரு நாள்களில் என்விடியாவின் பங்குகள் வெகுவாகச் சரிந்து அமெரிக்கப் பங்குகளை சரிவுக்குக் கொண்டு போயுள்ளது. -\n\nபடம்: ராய்ட்டர்ஸ்\n\n1\n\nof\n\n2\n\nசீன செயற்கை நுண்ணறிவு (ஏஐ) மென்பொருளான டீப்சீக் அறிமுகம்,  அமெரிக்க சில்லு தயாரிப்பு நிறுவனமான என்விடியாவின் மதிப்பீட்டை சில மணி நேரங்களில் 600 பில்லியன் அமெரிக்க டாலர் (812 பில்லியன் சிங்கப்பூர் வெள்ளி) குறைத்தது. -\n\nபடம்: ராய்ட்டர்ஸ்\n\n1\n\nof\n\n2\n\nசீனாவின் செலவு குறைந்த செயற்கை நுண்ணறவு மாதிரி சந்தையில் அறிமுகமாகிய இரு நாள்களில் என்விடியாவின் பங்குகள் வெகுவாகச் சரிந்து அமெரிக்கப் பங்குகளை சரிவுக்குக் கொண்டு போயுள்ளது. -\n\nபடம்: ராய்ட்டர்ஸ்\n\n1\n\nof\n\n2\n\nசீன செயற்கை நுண்ணறிவு (ஏஐ) மென்பொருளான டீப்சீக் அறிமுகம்,  அமெரிக்க சில்லு தயாரிப்பு நிறுவனமான என்விடியாவின் மதிப்பீட்டை சில மணி நேரங்களில் 600 பில்லியன் அமெரிக்க டாலர் (812 பில்லியன் சிங்கப்பூர் வெள்ளி) குறைத்தது. -\n\nபடம்: ராய்ட்டர்ஸ்\n\n1\n\nof\n\n2\n\nசீனாவின் செலவு குறைந்த செயற்கை நுண்ணறவு மாதிரி சந்தையில் அறிமுகமாகிய இரு நாள்களில் என்விடியாவின் பங்குகள் வெகுவாகச் சரிந்து அமெரிக்கப் பங்குகளை சரிவுக்குக் கொண்டு போயுள்ளது. -\n\nபடம்: ராய்ட்டர்ஸ்\n\n1\n\nof\n\n2\n\nAI\n\nSUMMARISE IN ENGLISH\n\nChina planned DeepSeek’s dramatic debut on world stage to send signal to Trump: US AI expert\n\nAmidst concerns about China's AI advancements, the release of DeepSeek on Trump's inauguration day served as a wake-up call for US industries. Trump emphasized the importance of US innovation and questioned the usefulness of export restrictions on China's advanced chip technology. US companies like Meta and Alphabet are investing heavily in Nvidia chips to enhance their hardware. While Trump's concerns about China's AI capabilities are valid, experts suggest a less restrictive approach to foster competition and innovation in the US.\n\nGenerated by AI\n\nவாஷிங்டன்:\n\nசீன செயற்கை நுண்ணறிவு (ஏஐ) மென்பொருளான டீப்சீக்  (DeepSeek)  அறிமுகம் திங்கட்கிழமை (ஜனவரி 27) அமெரிக்க பங்குகளை விற்கத் தூண்டியுள்ளது.\n\nஅமெரிக்க அதிபர் டோனால்ட் டிரம்ப் பதவி ஏற்ற முதல் வாரத்தைக் குறிவைத்து அது அறிமுகம் கண்டுள்ளதாக நிபுணர்கள் கூறினர்.\n\nஇதன் அறிமுகம், குறைகடத்திக்கான சில்லு தயாரிக்கும் அமெரிக்காவின் ‘என்விடியா’ நிறுவனப் மதிப்பை சில மணி நேரங்களில் 600 பில்லியன் அமெரிக்க டாலர் (812 பில்லியன் சிங்கப்பூர்  வெள்ளி) குறைத்தது.\n\nஇது குறித்துப் பேசிய உத்திபூர்வ, அனைத்துலக ஆய்வுகளுக்கான  வாத்வானி ஏஐ மையத்தின் இயக்குநர் டாக்டர் கிரிகோரி ஆலன்,  “இது தற்செயலான நிகழ்வு அல்ல,” என்றார்.\n\nடீப்சீக் அதன் எல்லாரும் இலவசமாக அணுகக்கூடிய ‘டீப்சீக்-ஆர்1’ பதிப்பை டிரம்ப் பதவியேற்ற ஜனவரி 20ஆம் தேதி வெளியிட்டது.\n\nஇது அமெரிக்காவிலும் மேலும் 51 நாடுகளிலும் மிக அதிகமாகப் பதிவிறக்கம் செய்யப்பட்ட இலவசச் செயலியாக வேகமாக உருவெடுத்துள்ளது. இதன் மொத்த பதிவிறக்கத்தில் சீனா 23 விழுக்காட்டையும், தொடர்ந்து அமெரிக்கா 15 விழுக்காட்டையும் கொண்டுள்ளது.\n\n‘ஓப்பன்ஐ’ இன் ChatGPT O1க்கு இணையான அல்லது அதை மிஞ்சும் என்று கூறப்படும் டீப்சீக், அமெரிக்க ஏஐ நிறுவனங்களான மெட்டா, ஆல்பபெட் உள்ளிட்டவை தங்களது வன்பொருளை மேம்படுத்துவதற்காக ‘என்விடியா’ சில்லில் செலவிட்ட பில்லியன் கணக்கான பணத்தில் மிகச் சிறு தொகையில் இயங்குகிறது.\n\nஅமெரிக்க நிறுவனங்கள் புத்தாக்கம் பெற சீனாவின் செயற்கை நுண்ணறிவு ஒரு தூண்டுதலாக செயல்படக்கூடும் என்று திரு டிரம்ப் கூறினார்.\n\n“ஒரு சீன நிறுவனத்திலிருந்து டீப்சீக் வெளியிடப்பட்டிருப்பது அமெரிக்கத் தொழில்துறைகளுக்கு விழிப்புணர்வை ஏற்படுத்தி இருக்க வேண்டும். போட்டியில் வெற்றிபெற துல்லியமாகக் கவனம் செலுத்த வேண்டும்” என்று திரு டிரம்ப் மியாமியில் நடந்த குடியரசுக் கட்சிக் கூட்டத்தில் கூறினார்.\n\n“அது நேர்மறையாக இருக்கலாம்,” என்று அவர் கூறினார்.\n\n“பில்லியன் கணக்கில் செலவழிப்பதற்குப் பதிலாக, குறைவாகச் செலவு செய்யப்போகிறீர்கள். மேலும்  நம்பிக்கையுடன் அத்தகைய ஒரு தீர்வைக் கண்டறியலாம்,” என்றார் அவர்.\n\nமேம்பட்ட சில்லுகள், குறைகடத்தி உற்பத்தி உபகரணங்கள் மற்றும் தொடர்புடைய தொழில்நுட்பங்களை சீனா ஏற்றுமதி செய்வதற்கு கட்டுப்பாடு விதிப்பது பயனற்றது என்று அமெரிக்கர்களை உணரச்செய்வதற்கு இது தகுந்த நேரம் என்று முன்னாள் பென்டகன் அதிகாரி டாக்டர் ஆலன் கூறினார்.\n\nதிரு டிரம்பின் முதல் தவணையின்போது கொண்டுவரப்பட்டு, பைடன் நிர்வாகத்தின்போது தீவிரப்படுத்தப்பட்ட சீனா மீதான ஏற்றுமதித் தடைகள்  அதிநவீன தொழில்நுட்பத்தில் அமெரிக்காவுடன் போட்டியிடும் சீனாவின் திறனைக் கட்டுப்படுத்தும் நோக்கம் கொண்டது.\n\nகுறிப்புச் சொற்கள்\n\nசீனா\n\nஅமெரிக்கா\n\nசெயற்கை நுண்ணறிவு\n\nதொடர்புடைய செய்திகள்\n\nஇந்தியாவின் ‘ஏஐ’ தொழில்நுட்ப மையமாக மாறுகிறதா தமிழ்நாடு - ஓர் அலசல்\n\n24 Jan 2025\n\n-\n\n5:23 PM\n\nகூகல் ஊழியரணிக்கு செயற்கை நுண்ணறிவுப் பயிற்சி\n\n26 Jan 2025\n\n-\n\n4:50 PM\n\nஇந்தியாவில் உலகின் ஆகப் பெரிய தரவு மையத்தை அமைக்கும் அம்பானி\n\n24 Jan 2025\n\n-\n\n3:28 PM\n\n‘ஏஐ’ அறிவிப்பு: மஸ்க்கின் குறைகூறலை நிராகரித்த டிரம்ப்\n\n24 Jan 2025\n\n-\n\n6:01 PM\n\nகௌரவ வாள் அங்கீகாரம் பெற்ற இரு இந்தியர்கள்\n\n24 Jan 2025\n\n-\n\n7:56 PM", "images": [{"image_url": "https://cassette.sphdigital.com.sg/image/tamilmurasu/7d34cab962c6056c08c95a587402bb9eefd9d2229eee58bc11109bf6f3fceeac?w=825", "alt_text": "91596026-14e4-4270-960d-eded778f39fe", "caption": "சீனாவின் செலவு குறைந்த செயற்கை நுண்ணறவு மாதிரி சந்தையில் அறிமுகமாகிய இரு நாள்களில் என்விடியாவின் பங்குகள் வெகுவாகச் சரிந்து அமெரிக்கப் பங்குகளை சரிவுக்குக் கொண்டு போயுள்ளது. - படம்: ராய்ட்டர்ஸ் 1 of 2"}, {"image_url": "https://cassette.sphdigital.com.sg/image/tamilmurasu/fc222fc2db4e6e7c9582184561c8516b2705f508829f84f61d764ea527146704?w=825", "alt_text": "17130b4e-7644-44bc-8613-7abe6f9ee09f", "caption": "சீன செயற்கை நுண்ணறிவு (ஏஐ) மென்பொருளான டீப்சீக் அறிமுகம்,  அமெரிக்க சில்லு தயாரிப்பு நிறுவனமான என்விடியாவின் மதிப்பீட்டை சில மணி நேரங்களில் 600 பில்லியன் அமெரிக்க டாலர் (812 பில்லியன் சிங்கப்பூர் வெள்ளி) குறைத்தது. - படம்: ராய்ட்டர்ஸ் 1 of 2"}, {"image_url": "https://cassette.sphdigital.com.sg/image/tamilmurasu/c16d0c4ab9eb0f83a10b79ce35c3b43fd7c81528d787cf886ef66864769ca4d1?w=235", "alt_text": "தமிழகத்தில் கோவை போன்ற பெரிய நகரங்கள் மட்டுமல்லாமல் சிறிய நகரங்களிலும் தொழில்நுட்பப் பூங்காக்கள் அமைக்கப்பட உள்ளன.", "caption": null}, {"image_url": "https://cassette.sphdigital.com.sg/image/tamilmurasu/bc62588eeb5e7e9bad825490dd11f37b12fb1b5e65c1d96263e25c42ea96e647?w=235", "alt_text": "செயற்கை நுண்ணறிவுத் துறையில் மைக்ரோசாஃப்ட், மெட்டா போன்ற தொழில்நுட்பப் பெருநிறுவனங்கள் கூகலுக்குப் போட்டியாக விளங்குகின்றன.", "caption": null}, {"image_url": "https://cassette.sphdigital.com.sg/image/tamilmurasu/c526d9404d32780bca819ca541c5aba1e7fa89915b9093f7adab39c1c597c0f1?w=235", "alt_text": "ரிலையன்ஸ் நிறுவனத்தின் தலைவர் முகேஷ் அம்பானி.", "caption": null}, {"image_url": "https://cassette.sphdigital.com.sg/image/tamilmurasu/d82207d3f7dd38795654308e8cf07ba91a0311e9430b330da4160f68d5cc60f8?w=235", "alt_text": "அமெரிக்க அதிபர் டோனல்ட் டிரம்ப் (இடம்), இலோன் மஸ்க்.", "caption": null}, {"image_url": "https://cassette.sphdigital.com.sg/image/tamilmurasu/94c9514e18b5441f4d11bc88c83682a594cbe37d1e72b03f828ec3cfa86c358b?w=235", "alt_text": "டேனியல் ஃபெர்னாண்டஸ் (இடது), யோகா கேஷ்னன்.", "caption": null}]}
{"article_url": "https://tamilmurasu.com.sg/tamilnadu/sons-built-memorial-their-mother-songs-say-its-small-taj-mahal", "site_title": "மறைந்த தாயின் நினைவாக மணி மண்டபம் கட்டிய மூன்று மகன்கள்; சிறிய தாஜ்மகால் என உருக்கம்", "publish_date": "2025-01-28", "content": "மறைந்த தாயின் நினைவாக மணி மண்டபம் கட்டிய மூன்று மகன்கள்; சிறிய தாஜ்மகால் என உருக்கம்\n\n28 Jan 2025 - 4:28 pm\n\n2\n\nmins read\n\nமணிமண்டபம், அதற்குள் வைக்கப்பட்டுள்ள சிலையுடன் ராஜாத்தியின் மகன்கள். -\n\nபடம்: ஊடகம்\n\nAI\n\nSUMMARISE IN ENGLISH\n\nSons built memorial for their mother; songs say its a small Taj Mahal\n\nRajathi, a Ramanathapuram resident, passed away in 2023. Her three grieving sons built a new home and a large statue in her memory in front of it. The statue was completed before her first death anniversary. Tamil Nadu ministers Rajendran and Geetha Jeevan attended the inauguration. Her eldest son, Ravi Raoji, plans to assist the needy in her honor. The memorial, known as a \"small Taj Mahal,\" is a tribute to their mother's memory and love.\n\nGenerated by AI\n\nராமநாதபுரம்:\n\nஇறந்த தாயின் நினைவாக மகன்கள் மூவரும் சேர்ந்து கட்டியுள்ள மணி மண்டபத்தின் திறப்பு விழா பலரை நெகிழ வைத்தது.\n\nராமநாதபுரத்தைச் சேர்ந்த முத்து என்பவரின் மனைவியான 55 வயது ராஜாத்தி என்பவர் உடல் நலக்குறைவால் கடந்த ஆண்டு ஜனவரி 26ஆம் தேதியன்று காலமானார்.\n\nஇத்தம்பதியருக்கு ரவி ராவுஜி, ஹரி ராவுஜி, சுதன் ராவுஜி என மூன்று மகன்களும் மூன்று மகள்களும் உள்ளனர். சிறிய வீட்டில் ஜோதிடம் பார்க்கும் தொழிலைச் செய்து வந்தார் முத்து.\n\nஇந்நிலையில், தாயை இழந்த துக்கத்தில் மூழ்கிய மூன்று மகன்களும் தங்கள் வீட்டுக்கு அருகே உள்ள ஒரு தெருவில் புதிதாக ஒரு வீடு கட்டி அதன் முன்பு ராஜாத்தியின் முழு உருவச்சிலையை வைத்து மணிமண்டபம் கட்ட தீர்மானித்தனர்.\n\nபலரும் இந்த முடிவைப் பாராட்டியதை அடுத்து, தங்கள் தாயார் ராஜாத்தி இறந்த முதலாம் ஆண்டு நினைவு தினத்துக்கு முன்பே இந்த மணிமண்டபத்தை கட்டி முடித்துள்ளனர்.\n\nஇதன் திறப்பு விழாவில் தமிழகச் சுற்றுலாத் துறை அமைச்சர் ராஜேந்திரன், சமூக நலத்துறை அமைச்சர் கீதா ஜீவன், திமுக எம்எல்ஏக்கள் உள்ளிட்ட பலர் கலந்துகொண்டு ராஜாத்தி சிலைக்கு மாலை அணிவித்து மரியாதை செலுத்தினர்.\n\nஇனி ஆண்டுதோறும் தங்கள் தாயாரின் நினைவு நாளில் ஆதரவற்றோருக்கு உதவிகள் செய்யத் திட்டமிட்டுள்ளதாகவும் இன்றைய இளையர்கள் பெற்றோரை மதித்து நன்றாகப் பார்த்துக்கொள்ள வேண்டும் என்றும் ராஜாத்தியின் மூத்த மகன் ரவி ராவுஜி தெரிவித்துள்ளார்.\n\n“வயதான காலத்தில் பெற்றோரைக் கைவிடுவது தவறு. தனது காதலின் நினைவாக தாஜ்மகாலைக் கட்டினார் ஷாஜகான். எங்கள் தாயின் நினைவாக நாங்கள் இந்த சிறிய தாஜ்மகாலைக் கட்டியுள்ளோம்,” என ரவி ராவுஜியும் அவரது சகோதரர்களும் கூறினர்.\n\nகுறிப்புச் சொற்கள்\n\nராமநாதபுரம்\n\nநினைவு நாள்\n\nதாய்\n\nதொடர்புடைய செய்திகள்\n\nதாய்க்குக் கோவில் கட்டிய மகன்கள்\n\n30 Apr 2022\n\n-\n\n5:30 AM", "images": [{"image_url": "https://cassette.sphdigital.com.sg/image/tamilmurasu/6ec7203e120400bff1178e4285d643a75d1d0d7f29df7c18ba760231f54c8100?w=825", "alt_text": "80efa5fe-34bb-4b0c-970a-008b70d2966d", "caption": "மணிமண்டபம், அதற்குள் வைக்கப்பட்டுள்ள சிலையுடன் ராஜாத்தியின் மகன்கள். - படம்: ஊடகம்"}, {"image_url": "https://tamilmurasu.com.sg/web2-assets/tm_default_image-TFStbgXe.webp?w=235", "alt_text": "தாயாரின் உருவச் சிலையை அமைத்து வழிபடும் மகன்கள். படம்: தமிழக ஊடகம்", "caption": null}]}
{"article_url": "https://tamilmurasu.com.sg/india/agents-who-swindled-security-guard-task-russia-indian-youths-who-returned-country-after-being-gunned", "site_title": "ரஷ்யாவில் பாதுகாவலர் பணி எனக் கூறி மோசடி; குண்டடிபட்டு நாடு திரும்பிய இந்தியர்கள்", "publish_date": "2025-01-28", "content": "ரஷ்யாவில் பாதுகாவலர் பணி எனக் கூறி மோசடி; குண்டடிபட்டு நாடு திரும்பிய இந்தியர்கள்\n\n28 Jan 2025 - 4:35 pm\n\n2\n\nmins read\n\nஇரண்டு லட்ச ரூபாய் கிடைக்கும் எனக் கூறப்பட்டதை நம்பி ரஷ்யாவுக்குச் சென்றதாக பாதிக்கப்பட்டவர்கள் கூறினர். -\n\nபடம்: ஊடகம்\n\nAI\n\nSUMMARISE IN ENGLISH\n\nAgents who swindled as security guard Task in Russia: Indian youths who returned to the country after being gunned down\n\nRakesh and Prajesh from Uttar Pradesh were lured to Russia by agents who promised high-paying jobs. However, they were forced into military training and sent to the Ukraine war front. After refusing to fight, they were injured and sent to a hospital. The Indian Ministry of Foreign Affairs assisted in their return last year. Among the six individuals who went to Russia, one was killed. Rakesh and Prajesh believe they were sold to the Russian army by the agents who contacted them.\n\nGenerated by AI\n\nலக்னோ:\n\nலட்சக்கணக்கில் ஊதியம் தருவதாக ஆசை காட்டி ரஷ்யாவுக்கு அழைத்துச் சென்று தங்களை மோசடி செய்துவிட்டதாக இந்திய இளையர்கள் இருவர் கூறியுள்ளனர்.\n\nஉத்தரப் பிரதேச மாநிலத்தைச் சேர்ந்த ராகேஷ் (29 வயது), அவரது நண்பர் பிரஜேஷ் யாதவ் இருவரும் கண்ணீர் மல்க அளித்துள்ள பேட்டி பரபரப்பை ஏற்படுத்தி உள்ளது.\n\nஇவர்கள் இருவரும் வீடுகளுக்கு வண்ணம் பூசும் வேலை பார்த்து வந்த நிலையில், ரஷ்யாவில் நல்ல ஊதியத்துடன் கூடிய வேலை இருப்பதாக சில முகவர்கள் கூறியுள்ளனர்.\n\nஇரண்டு லட்ச ரூபாய் கிடைக்கும் எனக் கூறப்பட்டதை நம்பி இருவரும் இருவரும் ரஷ்யாவுக்கு சென்றுள்ளனர். ஆனால் அங்கு சென்றதும் இருவருக்கும் ராணுவப் பயிற்சி அளிக்கப்பட்டு உக்ரேனுக்கு எதிரான போரில் வலுகட்டாயமாக ஈடுபடுத்தப்பட்டனர்.\n\nகடும் அதிர்ச்சி அடைந்தபோதிலும் ஒன்றும் செய்ய முடியாத நிலையில், போரில் ஈடுபட்ட இருவரும் குண்டடிபட்டு எப்படியோ உயிர்பிழைத்து நாடு திரும்பி வந்தனர்.\n\nதனியார் நிறுவனத்தில் பாதுகாவலர் வேலை இருப்பதாக முகவர்கள் கூறியதாகவும் ஆனால் 15 நாள்கள் நவீன ஆயுதங்களைக் கையாள பயிற்சி அளிக்கப்பட்டு போர் முனைக்கு அனுப்பி வைக்கப்பட்டதாகவும் இருவரும் செய்தியாளர்களிடம் கூறினர்.\n\nபோர்க்களத்தில் சண்டையிட மறுத்தபோது தங்களுக்கு தண்டனை வழங்கப்பட்டதாகவும் வேறு வழியின்றி போரில் ஈடுபட்டபோது குண்டடிபட்டு காயங்களுக்குப் பல மாதங்கள் அங்குள்ள மருத்துவமனையில் சிகிச்சை பெற்றதாகவும் ராகேஷ் கூறினார்.\n\n“மூன்று முகவர்கள்தான் எங்களை இந்தியாவுக்கு அனுப்பி வைத்தனர். ரஷ்யாவில் உள்ள முகவர்களைத் தொடர்புகொண்டு பேசிய பின்னர் எங்கள் பெயரில் வங்கிக்கணக்கு தொடங்கப்பட்டது.\n\n“அதில் ஏழு லட்சம் வரவு வைக்கப்பட்டதால் முகவரை நம்பி ரஷ்யா சென்றோம். பிறகுதான் ரஷ்ய ராணுவத்துக்கு நாங்கள் விற்கப்பட்டதை தெரிந்துகொண்டோம்.\n\n“மொத்தம் ஆறு பேர் ரஷ்யாவுக்குச் சென்ற நிலையில், எங்கள் மாநிலத்தைச் சேர்ந்த கன்ஹையா என்பவர் குண்டடிபட்டு மாண்டுபோனார்.\n\n“உயிருடன் ஊர் திரும்ப முடியுமா என்பதே சந்தேகமாக இருந்தது. பின்னர் பிரதமர் மோடியின் உத்தரவின் பேரில் இந்திய வெளியுறவு அமைச்சு மேற்கொண்ட நடவடிக்கையால் கடந்த ஆண்டு நாடு திரும்பினோம்,” என்று பிரஜேஷ் தற்போது தெரிவித்துள்ளார்.\n\nரஷ்யாவில் மேலும் சில இந்தியர்கள் இவர்களைப்போல் சிக்கியுள்ளதாகக் கூறப்படுகிறது.\n\nகுறிப்புச் சொற்கள்\n\nரஷ்யா\n\nமோசடி\n\nவேலைவாய்ப்பு\n\nஉத்தரப் பிரதேசம்\n\nஉக்ரேன்\n\nபோர்\n\nதொடர்புடைய செய்திகள்\n\nஜோடியாக ஏமாற்றிய வெளிநாட்டினர்;  மூவர் கிட்டத்தட்ட  $263,000 இழந்தனர்\n\n15 Nov 2024\n\n-\n\n5:30 PM\n\nவேலை மோசடியில் ஏமாந்த இருவர் கற்றுக்கொண்ட பாடம்\n\n18 Jun 2023\n\n-\n\n5:30 AM\n\nமாய உலகின் மோசடிக்காரர்கள்\n\n06 Dec 2024\n\n-\n\n3:57 PM", "images": [{"image_url": "https://cassette.sphdigital.com.sg/image/tamilmurasu/c4343e019ce2ca3c0c488caf5536336acbe9e1d34fbfa559eed9adcca594e492?w=825", "alt_text": "fb1f34da-c9de-4f33-9f3f-4d08cce38ceb", "caption": "இரண்டு லட்ச ரூபாய் கிடைக்கும் எனக் கூறப்பட்டதை நம்பி ரஷ்யாவுக்குச் சென்றதாக பாதிக்கப்பட்டவர்கள் கூறினர். - படம்: ஊடகம்"}, {"image_url": "https://cassette.sphdigital.com.sg/image/tamilmurasu/b3a8e7c049f6196d8bfc13295df0bb23796daef1b4025105dab5b475646add20?w=235", "alt_text": "மோசடித் தடுப்பு நடவடிக்கையின்போது அதிகாரிகள் இந்த ஜோடியைக் கைது செய்ததாகக் காவல்துறை கூறியது.", "caption": null}, {"image_url": "https://cassette.sphdigital.com.sg/image/tamilmurasu/165d04dcecf98751da7492646dac24e5d452bd13c9af1f4f8b4d84a5c79e6bd4?w=235", "alt_text": null, "caption": null}, {"image_url": "https://cassette.sphdigital.com.sg/image/tamilmurasu/b9cbf42e6267fe1e4a50dde838af815bfa7b9433c05c34289f64caf6cec890e1?w=235", "alt_text": "நாடு முழுவதும் இணைய மோசடிக்காரர்களைக் கண்டுபிடிக்க ‘சைபர் கிரைம்’ காவல் நிலையங்கள் அமைக்கப்படுகின்றன.", "caption": null}]}
{"article_url": "https://tamilmurasu.com.sg/tamilnadu/murugan-statue-minister-sekar-babu-tallest-asia-marudhachalam-highest-height-160-feet", "site_title": "மருதமலையில் ஆசியாவிலேயே அதிக உயரமான 160 அடி உயர முருகன் சிலை -  அமைச்சர் சேகர் பாபு", "publish_date": "2025-01-28", "content": "மருதமலையில் ஆசியாவிலேயே அதிக உயரமான 160 அடி உயர முருகன் சிலை -  அமைச்சர் சேகர் பாபு\n\n28 Jan 2025 - 3:42 pm\n\n1\n\nmins read\n\nமருதமலை கோவில் அடிவாரத்தில் 160 அடி உயரத்தில் கல்லால் ஆன முருகன் சிலையை அமைக்க உள்ளதாகக் கூறிய அமைச்சர் சேகர் பாபு (வலது).  -\n\nபடங்கள்: ஊடகம்\n\nAI\n\nSUMMARISE IN ENGLISH\n\nMurugan statue – Minister sekar babu, the tallest in Asia at marudhachalam – is the highest height of 160 feet.\n\nThe Marudhachalai Subramania Swami Temple in Coimbatore, considered the 7th Battalion of Murugan, is scheduled for consecration on April 4th. Hindu Religious Minister Sekar Babu inspected the temple, announcing plans to erect a 160-foot tall statue of Murugan, the tallest in Asia. Under the current DMK regime, 90 Murugan temples have been renovated.\n\nGenerated by AI\n\nகோவை:\n\nமுருகனின் ஏழாவது  படை வீடான கோயம்புத்தூரிலுள்ள மருதமலை சுப்பிரமணிய சுவாமி கோவிலில் தினமும் ஆயிரக்கணக்கானோர் தரிசனம் செய்து வருகின்றனர்.\n\nஇக்கோயிலின் குடமுழுக்கு விழா வரும் ஏப்ரல் மாதம் 4ஆம் தேதி நடைபெற உள்ளது. இதையொட்டி அக்கோவிலில் இந்து சமய அறநிலையத் துறை அமைச்சர் சேகர் பாபு ஆய்வு மேற்கொண்டார்.\n\nஅதன்பின்னர் அவர் செய்தியாளர்களிடம் கூறியபோது, “மருதமலை கோவில் அடிவாரத்தில் 160 அடி உயரத்தில் கல்லால் ஆன முருகன் சிலையை அமைக்க உள்ளோம். இது ஆசியாவிலேயே அதிக உயரம் கொண்ட சிலையாக அமையும். இது தொடர்பாக விரைவில் வல்லுநர் குழு ஆய்வு செய்யவுள்ளது.\n\n“முதல்வர் மு.க.ஸ்டாலின் தலைமையில் வரும் ஏப்ரல் மாதம் குடமுழுக்கு நடைபெற உள்ளது. திமுக ஆட்சியில் ஏறக்குறைய 90 முருகன் கோவில்களில் குடமுழுக்கு நடந்துள்ளது,” என்றார்.\n\nகுறிப்புச் சொற்கள்\n\nகுடமுழுக்கு\n\nமுருகன்\n\nஆய்வு\n\nதிமுக\n\nதொடர்புடைய செய்திகள்\n\nசென்னை மெட்ரோ ரயில்: சுற்றுலா அட்டை இனி வழங்கப்படாது\n\n26 Jan 2025\n\n-\n\n4:54 PM", "images": [{"image_url": "https://cassette.sphdigital.com.sg/image/tamilmurasu/65b529c33e37ca6b20b83007e9c1ae91d6db318cd88df2537e418ff315462b21?w=825", "alt_text": "e0740eee-b3f0-4a38-b88f-aedf396603b9", "caption": "மருதமலை கோவில் அடிவாரத்தில் 160 அடி உயரத்தில் கல்லால் ஆன முருகன் சிலையை அமைக்க உள்ளதாகக் கூறிய அமைச்சர் சேகர் பாபு (வலது).  - படங்கள்: ஊடகம்"}, {"image_url": "https://cassette.sphdigital.com.sg/image/tamilmurasu/59fb9dbe075fd3eb3f7ed2e6d61403b3f44ea494548ddb68fb59e420c4d861fa?w=235", "alt_text": "ஒருநாள் சுற்றுலா அட்டை 100 ரூபாய்க்கும் 30 நாள் அட்டை 2,500 ரூபாய்க்கும் வழங்கப்பட்டு வந்தது.", "caption": null}]}
{"article_url": "https://tamilmurasu.com.sg/tamilnadu/22931-smart-classrooms-primary-schools-m-k-stalin-feels-proud", "site_title": "அரசு தொடக்கப் பள்ளிகளில் 22,931 சீர்மிகு வகுப்பறைகள்: ஸ்டாலின் பெருமிதம்", "publish_date": "2025-01-28", "content": "அரசு தொடக்கப் பள்ளிகளில் 22,931 சீர்மிகு வகுப்பறைகள்: ஸ்டாலின் பெருமிதம்\n\n28 Jan 2025 - 4:27 pm\n\n2\n\nmins read\n\nஅரசுப் பள்ளி வகுப்பறை. -\n\nபடம்: ஊடகம்\n\n1\n\nof\n\n2\n\nமு.க.ஸ்டாலின். -\n\nபடம்: ஊடகம்\n\n1\n\nof\n\n2\n\nஅரசுப் பள்ளி வகுப்பறை. -\n\nபடம்: ஊடகம்\n\n1\n\nof\n\n2\n\nமு.க.ஸ்டாலின். -\n\nபடம்: ஊடகம்\n\n1\n\nof\n\n2\n\nஅரசுப் பள்ளி வகுப்பறை. -\n\nபடம்: ஊடகம்\n\n1\n\nof\n\n2\n\nAI\n\nSUMMARISE IN ENGLISH\n\n22,931 smart classrooms in primary schools: M.K.Stalin feels proud\n\nTamil Nadu Chief Minister M.K. Stalin has praised the state's Education Department for completing the establishment of smart classrooms in all government primary schools. Governor R.N. Ravi had previously criticized the decline in education quality, but School Education Minister Anbil Mahesh responded by defending the state's ranking as the best in India. Stalin posted on social media to counter Ravi's comments.\n\nGenerated by AI\n\nசென்னை:\n\nதமிழக அரசுத் தொடக்கப் பள்ளிகளில் 22,931 சீர்மிகு (நவீன – ஸ்மார்ட்) வகுப்பறைகள் அமைக்கப்பட்டுள்ளது என்றும் அரசுப்பள்ளிகள் தமிழகப் பெருமையின் அடையாளம் என்றும் முதல்வர் மு.க.ஸ்டாலின் தெரிவித்துள்ளார்.\n\nஇதுதொடர்பாக தமது எக்ஸ் பக்கத்தில் அவர் பதிவிட்டுள்ளார். தமிழக கல்வித்துறை படைக்கும் சாதனைகள் தமக்கு மகிழ்ச்சி அளிப்பதாக அவர் குறிப்பிட்டுள்ளார்.\n\nதமிழ் நாடு முழுவதும் அரசு தொடக்கப் பள்ளிகளில் ‘ஸ்மார்ட்’ வகுப்பறைகளை அமைக்கும் பணி கடந்த ஆண்டு ஜூன் மாதம் தொடங்கப்பட்டது. அந்தப் பணி தற்போது சென்னையில் உள்ள ஓக்கியம் துரைப்பாக்கம் அரசுப்பள்ளியில் நிறைவு பெற்றுள்ளது.\n\n“நவீன மயமான தொடக்கப் பள்ளிகள் நாட்டின் முதன்மையான உயர் கல்வி நிறுவனங்களில் நம் மாணவர்கள் இடம்பெற உதவும் மாடல் பள்ளிகள் எனப் பள்ளி கல்வித்துறை பல்வேறு சாதனைகளைப் படைத்து வருகின்றன. இது மகிழ்ச்சி அளிக்கிறது.\n\n“அரசு பள்ளிகள் நம் பெருமையின் அடையாளம் என உறக்கச் சொல்வோம்,” என்று முதல்வர் மு.க.ஸ்டாலின் தமது பதிவில் மேலும் தெரிவித்துள்ளார்.\n\nநடந்து முடிந்த குடியரசுத் தின விழாவின் போது உரையாற்றிய தமிழக ஆளுநர் ஆர்.என்.ரவி, தமிழகத்தில் கல்வித்தரம் குறைந்துவிட்டதாக விமர்சித்திருந்தார். சில புள்ளி விவரங்களையும் அவர் வெளியிட்டார்.\n\nஇதற்குப் பதிலளித்துள்ள பள்ளி கல்வித் துறை அமைச்சர் அன்பில் மகேஸ், தமிழக ஆளுநர் கல்வி மீது கொண்ட அக்கறையால் இவ்வாறு கூறியதாகத் தெரியவில்லை என்றும் அரசியல் ரீதியில் அவர் கருத்துரைத்திருப்பதாக தோன்றுகிறது என்றும் குறிப்பிட்டுள்ளார்.\n\nதற்போதுள்ள நிலைமையில் ஒட்டுமொத்த இந்தியாவிலும் கல்வியில் சிறந்த மாநிலமாக திகழ்வதாக அவர் செய்தியாளர்களிடம் பேசும்போது குறிப்பிட்டார்.\n\n“பள்ளிக் குழந்தைகளுக்கு கூட்டல், கழித்தல் கணக்கு தெரியவில்லை என்று குறிப்பிடும்போது அது இரண்டு விதமான தாக்கங்களை ஏற்படுத்தும் ஒன்று குழந்தைகளிடம் தாழ்வு மனப்பான்மையை உருவாக்கும், மற்றொன்று ஆசிரியர்களை அவமதிப்பது போன்று இருக்கும்.\n\n“ஆளுநரின் கருத்து குறித்து பெற்றோரும் எண்ணும் எழுத்தும் திட்டத்தை சிறப்பாக செயல்படுத்திவரும் ஆசிரியர்களும் கருத்து சொல்லட்டும். மத்திய அரசிடம் இருந்து தமிழகப் பள்ளி கல்வித்துறைக்கு வரவேண்டிய ரூ.2,155 கோடி நிதி இன்னும் வரவில்லை,” என்றார் அன்பில் மகேஸ்.\n\nஇது குறித்து முதல்வர் மு.க.ஸ்டாலினும் ஆளுநருக்குப் பதிலடி கொடுக்கும் வகையில் தனது எக்ஸ் தளத்தில் பதிவிட்டுள்ளார்.\n\nகுறிப்புச் சொற்கள்\n\nதொடக்கப் பள்ளி\n\nகல்வித்துறை\n\nமு.க.ஸ்டாலின்\n\nதொடர்புடைய செய்திகள்\n\nஅரசுப் பள்ளிகளைத் தனியாருக்குக் கொடுக்கமாட்டோம்: அமைச்சர் உறுதி\n\n02 Jan 2025\n\n-\n\n6:57 PM\n\nஅரசுப் பள்ளிகளில் 11,000 வகுப்பறைகள் பற்றாக்குறை; திறந்தவெளியில் வகுப்புகள்\n\n23 Apr 2023\n\n-\n\n5:30 AM", "images": [{"image_url": "https://cassette.sphdigital.com.sg/image/tamilmurasu/18bab1ef8607101bed0f056c219137c31889f56cfbd87a6a431805c0a9f844cb?w=825", "alt_text": "525a528c-3b4b-4172-b577-a86139a9386b", "caption": "அரசுப் பள்ளி வகுப்பறை. - படம்: ஊடகம் 1 of 2"}, {"image_url": "https://cassette.sphdigital.com.sg/image/tamilmurasu/3dd642eefea9980c568e582df0d4f3de76c13fc693942b6d6000c80e9c4c36bf?w=825", "alt_text": "562e61f1-302a-44a1-bc37-add3fc4f2b83", "caption": "மு.க.ஸ்டாலின். - படம்: ஊடகம் 1 of 2"}, {"image_url": "https://cassette.sphdigital.com.sg/image/tamilmurasu/eed291b81ae4b53817270e37dc24637f15f648f0791b25347cbfd56897e92c99?w=235", "alt_text": "செய்தியாளர்களைச் சந்தித்து விளக்கமளித்த தமிழகப் பள்ளிக்கல்வித்துறை அமைச்சர் அன்பில் மகேஸ் பொய்யாமொழி.", "caption": null}, {"image_url": "https://tamilmurasu.com.sg/web2-assets/tm_default_image-TFStbgXe.webp?w=235", "alt_text": null, "caption": null}]}
{"article_url": "https://tamilmurasu.com.sg/india/neuro-ailment-spread-maharashtra-first-death-pune", "site_title": "மகாராஷ்டிராவில் பரவும் நரம்பியல் நோய்: புனேவில் முதல் உயிரிழப்பு", "publish_date": "2025-01-28", "content": "மகாராஷ்டிராவில் பரவும் நரம்பியல் நோய்: புனேவில் முதல் உயிரிழப்பு\n\n28 Jan 2025 - 3:38 pm\n\n1\n\nmins read\n\nஇந்த நோய்க்கு இதுவரை தடுப்பூசி இல்லை என்று தெரிவிக்கப்பட்டுள்ளது.  -\n\nகோப்புப் படம்\n\nAI\n\nSUMMARISE IN ENGLISH\n\nNeuro-ailment spread in Maharashtra: First death in Pune\n\nPune has reported 101 cases of Guinea worm disease (GBs), with one fatality. The affected individuals are from various localities in Pune. There is currently no vaccine for GBs, and treatment focuses on symptom management. The State Health Department has advised seeking medical attention immediately upon showing symptoms.\n\nGenerated by AI\n\nபுனே\n\n: மகாராஷ்டிர மாநிலம் புனே மாவட்டத்தின் சுற்றுவட்டார பகுதிகளில், குய்லின்-பார் சிண்ட்ரோம் (ஜிபிஎஸ்) என்ற நரம்பியல் கோளாறு நோய் கடந்த சில நாள்களாக பரவி வருகிறது. இந்த நோய், மனிதர்களின் நோய் எதிர்ப்பு மண்டலம், மூளை மற்றும் முதுகெலும்புக்கு வெளியே உள்ள நரம்புகளைத் தாக்கி வருகிறது.\n\nஇந்த மர்ம நோயால் இதுவரை புனேவில் 101 பேர் பாதிக்கப்பட்டு உள்ளனர். இந்நிலையில் இந்நோயால் பாதிக்கப்பட்டு சிகிச்சை பெற்று வந்த ஒருவர் புனேவில் திங்கட்கிழமை (ஜனவரி 27) உயிரிழந்தார். இதனால் ஜிபிஎஸ் நோயால் பாதிக்கப்பட்டு, முதல் மரணம் பதிவாகி உள்ளது.\n\nஅதிக எண்ணிக்கையிலான நோயாளிகள் கிர்கித்வாடி, டி.எஸ்.கே. விஷ்வா, நான்டெட்ஆகிய பகுதிகளைச் சேர்ந்தவர்கள் என்பது தெரியவந்துள்ளது. இந்த நோய்க்கு இதுவரை தடுப்பூசி இல்லை என்று தெரிவிக்கப்பட்டுள்ளது.\n\nஇந்த நோயால் பாதிக்கப்பட்டு, அறிகுறிகள் வந்தவுடன் நரம்பியல் மருத்துவரை அணுகி சிகிச்சை பெறலாம். நோய் அறிகுறிகள் தென்பட்ட உடனே மருத்துவர்களை அணுகுமாறு மகாராஷ்டிர மாநில சுகாதாரத்துறை சார்பில் அறிவுறுத்தப்பட்டு உள்ளது.\n\nகுறிப்புச் சொற்கள்\n\nசிகிச்சை\n\nதடுப்பூசி\n\nநோய்\n\nதொடர்புடைய செய்திகள்\n\nபருவநிலை மாற்றத்தால் தொற்றுநோய் பரவல் தீவிரம்: 40% குழந்தைகளுக்கு டெங்கி\n\n25 Nov 2024\n\n-\n\n5:33 PM", "images": [{"image_url": "https://cassette.sphdigital.com.sg/image/tamilmurasu/3cd31df42007682d265f2bccf63befa5629678eed4142dac9ae44f6fcf8e4e8a?w=825", "alt_text": "5c4dae29-3bdc-47a9-9d2c-d0a92635eac1", "caption": "இந்த நோய்க்கு இதுவரை தடுப்பூசி இல்லை என்று தெரிவிக்கப்பட்டுள்ளது.  - கோப்புப் படம்"}, {"image_url": "https://cassette.sphdigital.com.sg/image/tamilmurasu/214e455556376a43a007dc21915c879e19df892e960508cf0cbe0d582b33a6bb?w=235", "alt_text": "மருத்துவா்கள், சுகாதாரத் துறை வழங்கும் வழிகாட்டுதல்களைக் கடைப்பிடித்தால் இந்த தொற்றுகளிலிருந்து விடுபடலாம் என்று மருத்துவத்துறை நிபுணர்கள் கூறுகின்றனர்.", "caption": null}]}
{"article_url": "https://tamilmurasu.com.sg/singapore/nus-new-residential-college-august", "site_title": "என்யுஎஸ்: ஆகஸ்ட்டில் புதிய தங்குமிடக் கல்லூரி", "publish_date": "2025-01-28", "content": "என்யுஎஸ்: ஆகஸ்ட்டில் புதிய தங்குமிடக் கல்லூரி\n\n28 Jan 2025 - 3:39 pm\n\n2\n\nmins read\n\nசெயற்கை நுண்ணறிவில் கவனம் செலுத்தும்\n\nமுதல் ஆண்டில், புதிய தங்குமிடக் கல்லூரியில் இரண்டாம் ஆண்டில் பயிலும் மாணவர்கள் 100 பேரும் தங்கியிருப்பர்.  -\n\nபடம்: சாவ்பாவ்\n\nAI\n\nSUMMARISE IN ENGLISH\n\nNUS: New Residential College in August\n\nNUS is opening Acacia College, an AI-focused residential college, in August 2025. Initially housing 200 students, it will accommodate 600 students in 2026. Like other NUS residential colleges, Acacia College fosters interdisciplinary learning through small group discussions. Students at Acacia College will develop AI skills and conduct research on the issues related to AI and humans. NUS currently operates four dormitory colleges housing 2,250 students, as well as six student hostels.\n\nGenerated by AI\n\nசிங்கப்பூர் தேசியப் பல்கலைக்கழகம் (என்யுஎஸ்), இந்த ஆண்டு (2025) ஆகஸ்ட் மாதம் அதன் ‘யுனிவெர்சிட்டி டவுன்’ வளாகத்தில் புதிய தங்குமிடக் கல்லூரியைத் திறக்கவிருக்கிறது.\n\n‘அகேஷியா காலேஜ்’ என்பது அதன் பெயர்.\n\nஎன்யுஎஸ் வளாகத்தினுள் செயற்கை நுண்ணறிவில் கவனம் செலுத்தும் முதல் தங்குமிடமாக இது விளங்கும்.\n\nதொடக்க ஆண்டில், இளநிலை முதலாண்டு பயிலும் மாணவர்கள் 100 பேருக்கு இதில் தங்குமிடம் வழங்கப்படும். நடவடிக்கைகளுக்கும் புதிய மாணவர்களுக்கான வழிகாட்டுதலுக்கும் ஆதரவு தரும் பொருட்டு, இரண்டாம் ஆண்டு மாணவர்கள் 100 பேர் தொடக்க ஆண்டில் இதில் தங்கியிருப்பர்.\n\n2026ஆம் ஆண்டு ஆகஸ்ட்டில் இதில் தங்கும் மொத்த மாணவர் எண்ணிக்கை 600ஆக இருக்கும்.\n\nதேசியப் பல்கலைக்கழகத்தில் தற்போது இத்தகைய நான்கு தங்குமிடக் கல்லூரிகள் செயல்படுகின்றன. அவற்றில் மொத்தம் 2,250 மாணவர்கள் தங்கிப் பயில்கின்றனர்.\n\nமேலும், ‘ஹால்’ எனப்படும் ஆறு மாணவர் விடுதிகளும் என்யுஎஸ்சில் உள்ளன. அங்கும் மாணவர்கள் பலர் தங்கியுள்ளனர்.\n\nதங்குமிடக் கல்லூரி என்பது ஈராண்டுத் திட்டமாகும். இதில் வெவ்வேறு துறைகளைச் சேர்ந்த மாணவர்கள் ஒன்றுகூடி, பல்வேறு துறைகள் சார்ந்த வகுப்புகளைச் சிறு குழுக்களாகப் பயில்வர்.\n\nஎடுத்துக்காட்டாக, 2014ஆம் ஆண்டு தொடங்கப்பட்ட ‘ரிட்ஜ் வியூ’ தங்குமிடக் கல்லூரியின் மாணவர்கள், நீடித்த நிலைத்தன்மை, வேலையிடத் தயார்நிலை ஆகியவை குறித்துப் பயில்கின்றனர்.\n\nபுதிய ‘அகேஷியா காலேஜ்’ தங்குமிடக் கல்லூரியின் மாணவர்கள், செயற்கை நுண்ணறிவுத் திறனுக்கான பாடங்களைப் பயில்வர்.\n\nமனிதர்களுக்கும் செயற்கை நுண்ணறிவுக்கும் தொடர்புடைய விவகாரங்கள் பற்றிய ஆய்வு, மதிப்பீட்டுச் சிந்தனையை வளர்க்கும் வகுப்பும் அவர்களுக்குக் கட்டாயம் என்று கூறப்படுகிறது.\n\nகுறிப்புச் சொற்கள்\n\nசிங்கப்பூர் தேசியப் பல்கலைக்கழகம்\n\nஎன்யுஎஸ்\n\nவிடுதி\n\nகல்லூரி\n\nமாணவர்\n\nசெயற்கை நுண்ணறிவு\n\nதொடர்புடைய செய்திகள்\n\nஎன்யுஎஸ் வழங்கும் புதிய செயற்கை நுண்ணறிவு பட்டக்கல்விப் பாடங்கள்\n\n21 Jan 2025\n\n-\n\n6:59 PM", "images": [{"image_url": "https://cassette.sphdigital.com.sg/image/tamilmurasu/f4a06735e67ae55538a9505ac652d8783b39fcb7a611c97a284a8935d859dd4f?w=825", "alt_text": "366a006a-03a6-4330-8a49-83b5bf492027", "caption": "முதல் ஆண்டில், புதிய தங்குமிடக் கல்லூரியில் இரண்டாம் ஆண்டில் பயிலும் மாணவர்கள் 100 பேரும் தங்கியிருப்பர்.  - படம்: சாவ்பாவ்"}, {"image_url": "https://cassette.sphdigital.com.sg/image/tamilmurasu/b57e7404104d8b2b79d71f45913162934054e100b4b9cc834bb25061645c2e93?w=235", "alt_text": "கல்வி அமைச்சர் சான் சுன் சிங் (இடக்கோடி), என்யுஎஸ் கணினியியல் பள்ளி நான்காம் ஆண்டு மாணவர்கள் தயாரித்த மிகைமெய்த் தொழில்நுட்ப விளையாட்டை சோதித்துப் பார்க்கிறார்.", "caption": null}]}
{"article_url": "https://tamilmurasu.com.sg/india/india-resume-india-china-air-service", "site_title": "இந்தியா - சீனா விமானச் சேவையை மீண்டும் தொடங்க இணக்கம்", "publish_date": "2025-01-28", "content": "இந்தியா - சீனா விமானச் சேவையை மீண்டும் தொடங்க இணக்கம்\n\n28 Jan 2025 - 3:41 pm\n\n2\n\nmins read\n\nஇந்திய வெளியுறவு அமைச்சின் செயலாளர் விக்ரம் மிஸ்ரி இரண்டு நாள் அதிகாரபூர்வ வருகை மேற்கொண்டு பெய்ஜிங் சென்றுள்ளார். அங்கு சீன வெளியுறவு அமைச்சர் வாங் யி-ஐ கடந்த திங்கட்கிழமை சந்தித்துப் பேச்சுவார்த்தை நடத்தினார். -\n\nபடம்: ஊடகம்\n\nAI\n\nSUMMARISE IN ENGLISH\n\nIndia to Resume India-China Air Service\n\nAir services between India and China have been suspended due to the pandemic and border tensions. After a recent diplomatic visit, the two countries have agreed to resume flights and allow Indian devotees to visit Kailash Mansarovar. This signals a thaw in relations following the 2020 border clash that killed soldiers from both sides. The two countries aim to strengthen diplomatic and strategic ties, as well as resolve economic and commercial issues.\n\nGenerated by AI\n\nபுதுடெல்லி:\n\nஇந்தியாவுக்கும் சீனாவுக்கும் இடையேயான விமானச் சேவைகள் ஐந்தாண்டுகளுக்குப் பிறகு மீண்டும் தொடங்கவிருக்கிறது. அதற்காக இரு நாடுகளும் கொள்கை அளவிலான உடன்பாட்டுக்கு இணக்கம் கண்டுள்ளன.\n\nகொவிட்-19 தொற்று, எல்லை தொடர்பான அரசியல் பதற்றங்கள் காரணமாக இரு நாடுகளுக்கும் இடையே விமானச் சேவைகள் நிறுத்தப்பட்டன.\n\nகடந்த திங்கட்கிழமை, இந்தியாவின் உயர்மட்ட அரசதந்திரி ஒருவர் சீனாவுக்கு அதிகாரபூர்வமாகச் சென்றிருந்தார். அப்போது அவர் அந்நாட்டு வெளியுறவு அமைச்சர் வாங் யி-ஐ சந்தித்துப் பேச்சுவார்த்தை நடத்திய பிறகு இந்த முடிவு எட்டப்பட்டுள்ளதாகக் கூறப்படுகிறது. இதன் மூலம் இரு நாடுகளுக்கும் இடையே இருந்த பனிப்போர் தணிந்துள்ளதாகக் கூறப்படுகிறது.\n\n2020ஆம் ஆண்டில் இரு நாடுகளும் சொந்தம் கொண்டாடும் ஜம்மு-காஷ்மீர் வட்டாரத்தில் உள்ள லடாக் எல்லைக்கோட்டுப் பகுதியில் இந்திய, சீனத் துருப்புகள் மோதிக்கொண்ட சம்பவத்தில் 20 இந்திய வீரர்களும், 4 சீன வீரர்களும் கொல்லப்பட்டனர். அதையடுத்து இந்த இரு நாடுகளும் மோதல் போக்கையே கடைப்பிடித்து வந்தன. அதற்குப் பிறகு இப்போதுதான் இந்தியாவின் வெளியுறவு அமைச்சின் செயலாளர் விக்ரம் மிஸ்ரி இரண்டு நாள் அதிகாரபூர்வ வருகை மேற்கொண்டு பெய்ஜிங் சென்றுள்ளார். இது இந்திய, சீன உறவில் குறிப்பிடத்தக்க மாற்றம் ஏற்படுத்தியுள்ளதாகக் கூறப்படுகிறது.\n\nஇரு நாடுகளுக்கும் இடையே நேரடி விமானச் சேவைகளை மீண்டும் தொடங்குவதற்கு இரு நாடுகளும் இணக்கம் கண்டுள்ளதாக இந்திய வெளியுறவு அமைச்சு ஓர் அறிக்கையின் மூலம் தெரிவித்துள்ளது.\n\nவிமானச் சேவைகளை மீண்டும் தொடங்குவது குறித்து இரு தரப்பு தொழில்நுட்பத் துறை உயர் அதிகாரிகள் கூடிய விரைவில் சந்தித்துப் பேச்சுவார்த்தை நடத்துவர் என்று அந்த அறிக்கையில் தெரிவிக்கப்பட்டுள்ளது.\n\nசீனாவின் கட்டுப்பாட்டுப் பகுதியில் அமைந்துள்ள கைலாஷ் மன்சரோவர் என்னும் இந்துக் கோயிலுக்கு இந்திய பக்தர்கள் புனிதப் பயணம் மேற்கொள்வது பல ஆண்டுகளாக தடைபட்டிருந்தது. இப்போது அந்தத் தடையை விலக்கிக் கொள்ளும் வகையில் சீனா இந்திய பக்தர்களை அனுமதிப்பதற்கு இணக்கம் கண்டுள்ளதாகவும் இந்திய வெளியுறவு அமைச்சு அந்த அறிக்கையில் தெரிவித்துள்ளது.\n\n“பொருளாதார, வர்த்தக ரீதியில் இருந்து வந்த சிக்கல்களுக்குத் தீர்வுகாணும் வகையில்,  நல்லுறவையும் நம்பிக்கையையும் மீட்டெடுப்பதற்கு அரச தந்திர உறவை வலுப்படுத்த இந்த இரண்டு நாடுகளும் உறுதிகொண்டுள்ளதாக வெளியுறவு அமைச்சின் அறிக்கை தெரிவித்தது.\n\nகொவிட்-19 தொற்று நெருக்கடிக்கு முன்னர் இந்தியாவுக்கும் சீனாவுக்கும் இடையே மாதத்திற்கு 500 விமானச் சேவைகள் இருந்து வந்ததாக இந்திய ஊடகங்கள் தெரிவிக்கின்றன.\n\nஇதுகுறித்து அறிக்கை வெளியிட்டுள்ள சீன வெளியுறவு அமைச்சு, விமானச் சேவை மீண்டும் தொடங்கவிருப்பது குறித்த தகவலைத் தெரிவிக்கவில்லை. ஆனால், கடந்த 2024 ஆம் ஆண்டு முதல் இரு நாடுகளும் உறவை மேம்படுத்துவதற்காக பாடுபட்டு வருகின்றன. இரு நாடுகளும் பயன்பெறும் வகையில் இந்தியா, சீனா உறவில் முன்னேற்றம் ஏற்பட்டுள்ளது என்று சீனா தெரிவித்துள்ளது.\n\nகுறிப்புச் சொற்கள்\n\nசீனா\n\nஇந்தியா\n\nவிமானச் சேவை\n\nதொடர்புடைய செய்திகள்\n\nஇந்தியாவுடன் ஒரே திசையில் செயல்பட சீனா விருப்பம்\n\n27 Jan 2025\n\n-\n\n5:27 PM", "images": [{"image_url": "https://cassette.sphdigital.com.sg/image/tamilmurasu/249af99d6cce074b447ed1df99d9aa6b1587648e3b96321bd12ce9904182fa65?w=825", "alt_text": "6f5d7e8f-5ca6-458a-86ca-d07b4e3735ed", "caption": "இந்திய வெளியுறவு அமைச்சின் செயலாளர் விக்ரம் மிஸ்ரி இரண்டு நாள் அதிகாரபூர்வ வருகை மேற்கொண்டு பெய்ஜிங் சென்றுள்ளார். அங்கு சீன வெளியுறவு அமைச்சர் வாங் யி-ஐ கடந்த திங்கட்கிழமை சந்தித்துப் பேச்சுவார்த்தை நடத்தினார். - படம்: ஊடகம்"}, {"image_url": "https://cassette.sphdigital.com.sg/image/tamilmurasu/de6ef1d97452d1caa3c749601a17b647c8aa157a5ece53503b7aa541e24cd744?w=235", "alt_text": "சீன வெளியுறவு அமைச்சர் வாங் யி.", "caption": null}]}
{"article_url": "https://tamilmurasu.com.sg/tamilnadu/vijay-sethupathi-helped-mothers-surgery-and-sisters-marriage-actor-manikandan", "site_title": "அம்மாவுக்கு அறுவை சிகிச்சை, தங்கையின் திருமணத்திற்கு உதவிய விஜய் சேதுபதி: மணிகண்டன் நெகிழ்ச்சி", "publish_date": "2025-01-28", "content": "அம்மாவுக்கு அறுவை சிகிச்சை, தங்கையின் திருமணத்திற்கு உதவிய விஜய் சேதுபதி: மணிகண்டன் நெகிழ்ச்சி\n\n28 Jan 2025 - 2:54 pm\n\n2\n\nmins read\n\nநடிகர்கள் விஜய் சேதுபதி, மணிகண்டன். -\n\nபடங்கள்: ஊடகம்\n\nAI\n\nSUMMARISE IN ENGLISH\n\nVijay Sethupathi, helped mother's surgery and sister's marriage: Actor Manikandan\n\nManikandan, the star of 'Kudumbasthan,' acknowledges Vijay Sethupathi's significant support. While filming 'Kadal Kadhalum Kadhum Kadhum,' Sethupathi covered Manikandan's mother's surgery expenses and gifted 3 lakh rupees for his sister's wedding. Manikandan emphasized that he will never forget Sethupathi's generosity.\n\nGenerated by AI\n\n‘குடும்பஸ்தன்’ திரைப்படம்\n\nவிமர்சகர்கள்\n\nமத்தியில் நல்ல பெயரை வாங்கியுள்ளது. இப்படத்தின் நாயகன் மணிகண்டன் ‘ஜெய் பீம்’, ‘குட் நைட்’ என அடுத் தடுத்து வெற்றிப் படங்களில் நடித்து உற்சாகமாய் வலம் வருகிறார்.\n\nஇந்நிலையில், விஜய் சேதிபதி தமக்கு பல வகையில் உதவிகள் செய்துள்ளதாக ஒரு பேட்டியில் நெகிழ்ச்சியுடன் குறிப்பிட்டுள்ளார் மணிகண்டன்.\n\nஇவர், ‘காதலும் கடந்து போகும்’ படத்தில் விஜய் சேதுபதியுடன் சிறிய வேடத்தில் நடித்திருந்தார். படப்பிடிப்பின்போது ஒரு நாள் நல்ல மழை பெய்துள்ளது. அப்போது உடன் நடித்த எல்லாரும் அங்கிருந்த சில கூடாரங்களின்கீழ் ஒதுங்கி விட்டனராம்.\n\n“நான் மட்டும் தனியாக ஓரிடத்தில் ஒதுங்கி நின்றேன். அப்போது விஜய் சேதுபதியின் கேரவேன் தூரத்தில் இருந்ததால் அவரும் என்னுடன் சேர்ந்து கொண்டார். இருவரும் சுமார் அரை மணி நேரம் பேசிக் கொண்டிருந்தோம். என் தாயாருக்கு அறுவை சிகிச்சை செய்ய பணம் தேவைப்படுவதாக பேச்சுவாக்கில் கூறினேன்.\n\n“அன்று படப்பிடிப்பு முடிந்ததும் திடீரென என்னையும் காரில் ஏற்றிக் கொண்டு கிளம்பிய அவர், ‘உங்கள் தாயார் சிகிச்சை பெறும் மருத்துவமனை எங்கே இருக்கிறது. நாம் அங்கேதான் போகிறோம்’ என்றார்.\n\n“பின்னர், மருத்துவச் செலவு முழுவதையும் அவரே ஏற்றுக்கொண்டார். அதேபோல் என் சகோதரியின் திருமணத்துக்கு விஜய் சேதுபதியை முறைப்படி அழைக்கவில்லை.\n\n“திருமணத்தன்று எல்லாம் முடிந்து வீட்டுக்கு கிளம்பும் வேளையில் திடீரெனத் தொடர்புகொண்டு பேசினார். திருமணம் எங்கே நடக்கிறது என்று அவர் கேட்டபோது, திருமணம் முடிந்துவிட்டது என்று சங்கடத்துடன் கூறினேன்.\n\n“அவரோ, ‘பரவாயில்லை’ எனக் கூறி, அடுத்த இருபது நிமிடங்களில் நேரில் வந்துவிட்டார். பின்னர் மணமக்களை வாழ்த்திய அவர், வேண்டாம் என்று நான் எவ்வளவோ மறுத்தும்கூட என் கையில் மூன்று லட்சம் ரூபாய் பணத்தை திணித்துவிட்டுச் சென்றார்.\n\nதிருமணச் செலவுகளை ஈடுகட்டிய பின்னர், கையில் அன்று மாலை எழுநூறு ரூபாய் மட்டுமே இருந்தது. விஜய் சேதுபதி இருமுறை செய்த இந்த உதவியை மறக்கவே இயலாது,” என்று மணிகண்டன் கூறியுள்ளார்.\n\nகுறிப்புச் சொற்கள்\n\nநடிகர்\n\nவிஜய் சேதுபதி\n\nதிரைப்படம்\n\nஅறுவை சிகிச்சை\n\nதாய்\n\nஅண்ணன்-தங்கை\n\nதிருமணம்\n\nஉதவி\n\nதொடர்புடைய செய்திகள்\n\nஅனைத்து வீடுகளிலும் நடக்கும் கதையைக் கொண்டு உருவாகி உள்ளது ‘குடும்பஸ்தன்’ திரைப்படம்\n\n20 Jan 2025\n\n-\n\n1:25 PM\n\n‘ஒரு குடும்பஸ்தனின் கதையை விவரிக்கும் படம்’\n\n13 Dec 2024\n\n-\n\n4:30 PM", "images": [{"image_url": "https://cassette.sphdigital.com.sg/image/tamilmurasu/ddd7142f5945bcab504f87713fa77860ef798ac48e370705b6b963fb96cdbe58?w=825", "alt_text": "8f558c9e-185f-440c-a81e-73a70eb2e665", "caption": "நடிகர்கள் விஜய் சேதுபதி, மணிகண்டன். - படங்கள்: ஊடகம்"}, {"image_url": "https://cassette.sphdigital.com.sg/image/tamilmurasu/e143a55ec29b0ebbd43320365af6d0eff98055e1038db0d82a5d746aed23ef33?w=235", "alt_text": "‘குடும்பஸ்தன்’ படத்தில் இடம்பெற்றுள்ள ஒரு காட்சியில் மணிகண்டன், ஷான்வி.", "caption": null}, {"image_url": "https://cassette.sphdigital.com.sg/image/tamilmurasu/607e08fa76101582fb4ab4c7ef8c1183fe293a43be48c728f1c33434c9c2ea16?w=235", "alt_text": "‘குடும்பஸ்தன்’ படத்தில் ஒரு காட்சி.", "caption": null}]}
{"article_url": "https://tamilmurasu.com.sg/singapore/new-sports-facilities-will-be-built-public-housing-estates-coming-years", "site_title": "வரும் ஆண்டுகளில் பொது வீடமைப்புப் பேட்டைகளில் புதிய விளையாட்டு வசதிகள் கட்டப்படும்", "publish_date": "2025-01-28", "content": "வரும் ஆண்டுகளில் பொது வீடமைப்புப் பேட்டைகளில் புதிய விளையாட்டு வசதிகள் கட்டப்படும்\n\n28 Jan 2025 - 3:38 pm\n\n2\n\nmins read\n\nசெம்பவாங்கில் புளோக் 508சி வெலிங்டன் சர்கிளில் 2022 செப்டம்பரில் திறக்கப்பட்ட ‘வீடமைப்புப் பேட்டைகளில் விளையாட்டு வசதிகள்’ திட்டம். -\n\nபடம்: ஸ்ட்ரெய்ட்ஸ் டைம்ஸ்\n\nAI\n\nSUMMARISE IN ENGLISH\n\nNew sports facilities will be built in public housing estates in the coming years\n\nUnder the Sports Facilities Master Plan, Singapore aims to increase accessibility to gyms and playspaces within 10 minutes walking distance for housing estate residents. Key projects include a 400m rooftop road, roads leading into HDB blocks, and utility field roofs. Since 2014, nearly 10 projects have been completed, with 24 currently in development. MPs and Town Councils collaborate with SportSG to plan and fund these facilities, which aim to promote healthy lifestyles and community bonding.\n\nGenerated by AI\n\nபலமாடி வாகன நிறுத்துமிடத்தின் கூரையில் பூப்பந்துத் திடல், வீடமைப்பு வளர்ச்சிக் கழக புளோக்குகளுக்கு உள்ளேயும் வெளியேயும் செல்லும் 400 மீட்டர் ஓட்டப் பாதை, கூரையுடன் கூடிய கூடுதலான பல பயன்பாட்டுத் திடல்கள்.\n\nபொது வீடமைப்புப் பேட்டைகளில் பலதரப்பட்ட உடற்பயிற்சிக் கருவிகளையும் விளையாட்டு இடங்களையும் கிடைக்கச் செய்யும் முயற்சியின்கீழ், வரும் ஆண்டுகளில் தீவு முழுவதும் உள்ள வீடமைப்புப் பேட்டைகளில் கட்டப்படும் புதிய விளையாட்டு வசதிகளுக்கான திட்டங்களில் இவை அடங்கும்.\n\nவீடமைப்புப் பேட்டைகளில் இத்தகைய வசதிகளைக் கட்ட கூடுதலான நாடாளுமன்ற உறுப்பினர்களுடன் நகர மன்றங்களும் ‘வீடமைப்புப் பேட்டைகளில் விளையாட்டு வசதிகள்’ (Sport-in-Precinct) திட்டத்தைப் பயன்படுத்துகின்றன.\n\n2026 இறுதிக்குள் குறைந்தது ஐந்து பேட்டைகள் அதற்கான திட்டங்களைப் பெறவிருக்கின்றன. மேலும் இரு திட்டங்களுக்கான ஒப்பந்தப்புள்ளிகளுக்கு 2025ல் அழைப்பு விடுக்கப்படவுள்ளன.\n\n2026 இறுதிக்குள் குறைந்தது ஐந்து பேட்டைகள் ‘வீடமைப்புப் பேட்டைகளில் விளையாட்டு வசதிகள்’ திட்டங்களைப் பெறவிருக்கின்றன. -\n\nபடம்: ஸ்ட்ரெய்ட்ஸ் டைம்ஸ்\n\nதற்போது சிங்கப்பூர் எங்கும் வெவ்வேறு கட்டங்களில் மேம்பாட்டில் உள்ள 24 திட்டங்களில் அவை அடங்கும்.\n\n‘வீடமைப்புப் பேட்டைகளில் விளையாட்டு வசதிகள்’ திட்டம் 2014ல் தொடங்கப்பட்டதிலிருந்து ஏறக்குறைய 10 திட்டங்கள் நிறைவு செய்யப்பட்டுள்ளன.\n\nஇந்த முயற்சியில், எம்.பி.க்களும் நகர மன்றங்களும் இந்த வசதிகளைத் திட்டமிடுவதற்கும் கருத்தமைப்பதற்கும் ஸ்போர்ட் எஸ்ஜி அமைப்புடன் இணைந்து பணியாற்றுகின்றன. இந்த வசதிகளுக்கு ஸ்போர்ட் எஸ்ஜி நிதியளிக்கிறது.\n\nஇதுகுறித்து ஸ்ட்ரெய்ட்ஸ் டைம்சிடம் பேசிய ஆறு நாடாளுமன்ற உறுப்பினர்கள், வெவ்வேறு வயதுப் பிரிவுகள், ஆற்றல்களைக் கொண்ட குடியிருப்பாளர்களுக்கு விளையாட்டு வசதிகளை இத்திட்டங்கள் மேலும் அணுகக்கூடியதாக்கும் என்றனர். குடியிருப்பாளர்கள் துடிப்பான வாழ்க்கைமுறையைக் கட்டிக்காக இது ஊக்குவிக்கும் என எம்.பி.க்கள் நம்புகின்றனர்.\n\nபுதிய வசதிகள் குடியிருப்பாளர்களை நெருக்கமாக்குவதுடன், அவர்களிடையே வலுவான சமூகப் பிணைப்பையும் ஏற்படுத்தும் என அவர்கள் கூறினர்.\n\nவிளையாட்டு வசதிகள் பெருந்திட்டத்தின் ஒரு பகுதியாக இந்தத் திட்டங்கள் இடம்பெறுகின்றன. 2030க்குள் வீடமைப்புப் பேட்டைகளிலிருந்து 10 நிமிட நடைத் தூரத்திற்குள் விளையாட்டு வசதிகளைக் குடியிருப்பாளர்கள் சென்றடைவதை இந்தப் பெருந்திட்டம் இலக்காகக் கொண்டுள்ளது.\n\n2025ல் திறக்கப்படும் திட்டங்களில் ஒன்று, சுவா சூ காங் அவென்யூ 7ல் அமையும். அங்கு கூரையுடன் கூடிய கூடைப்பந்துத் திடல், உடற்பயிற்சி இடம், விளையாட்டு மைதானம் உள்ளிட்ட வசதிகள் இடம்பெறும்.\n\nஇந்த ஒருங்கிணைந்த திட்டம் ஜூன் மாதம் முழுமையாக நிறைவுறும் என எதிர்பார்க்கப்படுவதாக சுவா சூ காங் குழுத்தொகுதி எம்.பி. டோன் வீ தெரிவித்தார்.\n\nஅடித்தள ஆலோசகர்கள், குடியிருப்பாளர்கள், இதர பங்குதாரர்கள் தற்போதைய விளையாட்டு வசதி திட்டங்கள் குறித்து ஆக்ககரமான கருத்துகளை வழங்கியுள்ளதாக ஸ்போர்ட் எஸ்ஜி செய்தித் தொடர்பாளர் கூறினார்.\n\nகுறிப்புச் சொற்கள்\n\nவிளையாட்டு\n\nதிடல்\n\nவீடமைப்பு வளர்ச்சிக் கழகம்\n\nதொடர்புடைய செய்திகள்\n\nபுதிய வீடுகளுக்குத் தயாராகும் தோ பாயோ ஈஸ்ட் வட்டாரம்\n\n25 Jan 2025\n\n-\n\n7:19 PM\n\nபழைய பேட்டைக்குப் புத்துயிர்: தோ பாயோ ஒருங்கிணைந்த கட்டமைப்பு\n\n05 Jan 2025\n\n-\n\n8:08 PM", "images": [{"image_url": "https://cassette.sphdigital.com.sg/image/tamilmurasu/b928ec8d42d21e3a60ddc8e1227b9cfed399bdb637d7ae1bf2c76aff0ea18e82?w=825", "alt_text": "6e7e35e9-0edd-4725-ad29-a8d5c1f0c917", "caption": "செம்பவாங்கில் புளோக் 508சி வெலிங்டன் சர்கிளில் 2022 செப்டம்பரில் திறக்கப்பட்ட ‘வீடமைப்புப் பேட்டைகளில் விளையாட்டு வசதிகள்’ திட்டம். - படம்: ஸ்ட்ரெய்ட்ஸ் டைம்ஸ்"}, {"image_url": "https://cassette.sphdigital.com.sg/image/tamilmurasu/9ccf0c9b8f9826e543ec7764c5b6b07167d82d9b43e0e7741b41482f59a7bd79?w=825", "alt_text": "2026 இறுதிக்குள் குறைந்தது ஐந்து பேட்டைகள் ‘வீடமைப்புப் பேட்டைகளில் விளையாட்டு வசதிகள்’ திட்டங்களைப் பெறவிருக்கின்றன.", "caption": "2026 இறுதிக்குள் குறைந்தது ஐந்து பேட்டைகள் ‘வீடமைப்புப் பேட்டைகளில் விளையாட்டு வசதிகள்’ திட்டங்களைப் பெறவிருக்கின்றன. - படம்: ஸ்ட்ரெய்ட்ஸ் டைம்ஸ்"}, {"image_url": "https://cassette.sphdigital.com.sg/image/tamilmurasu/276a6df839cc6fc9e8791a64bad2eae42cc49707c6fe18224a771e4967d03f66?w=235", "alt_text": "கிம் கியட் அவென்யூ, தோ பாயோ ஈஸ்ட் சந்திப்பில் உள்ள புதிய வீடமைப்புக்கான காலிமனை.", "caption": null}, {"image_url": "https://cassette.sphdigital.com.sg/image/tamilmurasu/d47af43d76148f72998137f59e3c2019f7651bd0b1e073332e746113f73840ae?w=235", "alt_text": "கலாசார, சமூக, இளையர்துறை அமைச்சர் எட்வின் டோங், போக்குவரத்து அமைச்சர் சீ ஹொங் டாட், கல்வி, மனிதவளத் துணை அமைச்சர் கான் சியாவ் ஹுவாங், ஸ்போர்ட்எஸ்ஜி தலைவர் ஏலன் கோ (இடக்கோடி), பீ‌‌‌ஷான் - தோ பாயோ அடித்தளத் தலைவர்கள் சோங் கீ ஹியோங், சக்தியாண்டி சுபாட் ஆகியோர் கட்டுமானப் பணிகளைத் தொடங்கிவைத்தனர்.", "caption": null}]}
{"article_url": "https://tamilmurasu.com.sg/cinema/regina-express-her-passion-action-scenes", "site_title": "சண்டை போடுவது என்றால் பிடிக்கும்: ரெஜினா", "publish_date": "2025-01-28", "content": "சண்டை போடுவது என்றால் பிடிக்கும்: ரெஜினா\n\n28 Jan 2025 - 2:56 pm\n\n3\n\nmins read\n\nரெஜினா. -\n\nபடம்: ஊடகம்\n\nAI\n\nSUMMARISE IN ENGLISH\n\nRegina express her passion for action scenes\n\nActress Regina Cassandra praises Trisha's acting skills and reveals her desire to portray substantial roles. In \"Perseverance,\" she enjoys working with director Mahizhal Thirumeni and admires Ajith's potential to enhance actors' reputations. Regina expresses her passion for action scenes, citing an unforgettable experience working alongside Action King Arjun. Despite initial difficulties with the cold in Azerbaijan, she enjoys the film's aesthetics and anticipates Ajith's approval.\n\nGenerated by AI\n\nதிரிஷாவைப் போன்று ஒரு ஜாலியான நடிகையைப் பார்க்க முடியாது என்றும் அவரிடம் இருந்து தாம் பல்வேறு நுணுக்கங்களைக் கற்றுக்கொண்டதாகவும் சொல்கிறார் நடிகை ரெஜினா கசாண்ட்ரா.\n\nஇருவரும் அஜித்தின் ‘விடாமுயற்சி’ படத்தில் முக்கியக் கதாபாத்திரங்களில் நடித்துள்ளனர்.\n\nஇந்நிலையில், அண்மையில் அளித்த பேட்டியில், தனக்கு ஓரளவு முக்கியத்துவம் உள்ள கதாபாத்திரங்களில் மட்டுமே நடிக்க விரும்புவதாகக் கூறியுள்ளார் ரெஜினா.\n\nஇதற்கேற்ப ‘விடாமுயற்சி’ படத்தில் தமக்கு நல்ல கதாபாத்திரம் அமைந்திருப்பதாகச் சொல்கிறார்.\n\n“இயக்குநர் மகிழ் திருமேனியுடன் இணைந்து பணியாற்றியதில் மிகுந்த மகிழ்ச்சி. ஒவ்வொரு காட்சியையும் மிகவும் ரசித்து நடித்துள்ளேன். அவரைப் பொறுத்தவரை நடிகர்களுக்கு ஏற்ற இயக்குநர் எனலாம். அதேபோல் என்னை இயக்குநர்களுக்கு எற்ற நடிகை என்று அவர் பாராட்டியது அவரது பெருந்தன்மை.\n\n“அனைத்தையும்விட இந்த படத்தின் மூலம் எனக்குத்தான் மிகவும் நல்ல பெயர் கிடைக்கும் என அஜித் கூறியதாக இயக்குநர் சொன்னார். அதைக் கேட்டதும் நான் அடைந்த உற்சாகத்தை வார்த்தைகளில் விவரிக்க முடியாது.\n\n“எனக்கான கதாபாத்திரத்தை மெருகேற்றவும் நன்றாக நடிக்கவும் மிகவும் மெனக்கெட்டேன். கதை கூறும்போது மகிழ் திருமேனி விவரித்த கதாபாத்திரம் வேறு மாதிரியாக இருந்தது. ஆனால், நடித்தபோது வேறு கதாபாத்திரத்தில் நடித்ததுபோல் உணர்ந்தேன்,” என்கிறார் ரெஜினா.\n\nஎனினும், இரு கதாபாத்திரங்களுமே இவருக்குப் பிடித்தமானதாக இருந்தனவாம். பொதுவாக ரெஜினாவுக்கு சண்டை, அதிரடிக் காட்சிகளில் நடிப்பதில் விருப்பம் உண்டு.\n\nஅதனால், தாம் நடிக்கும் படங்களின் இயக்குநர்களிடம் இயன்றால் தனக்கு சண்டைக்காட்சிகள் வைக்கும்படி கேட்டுக்கொள்வதும் வழக்கமாம்.\n\n“சண்டைக்காட்சிகளில் எப்போதுமே கூடுதலாக உழைப்பேன். பெண் கதாபாத்திரங்களுக்கும் ஒரு படத்தின் சண்டைக்காட்சிகளில் பங்கிருப்பது கூடுதல் மகிழ்ச்சி தரும்,” என்கிறார் ரெஜினா.\n\nஇந்நிலையில் ‘விடாமுயற்சி’ படத்தில் சண்டைக்காட்சிகளுக்கு பெயர் பெற்ற ‘ஆக்‌ஷன் கிங்’ அர்ஜுனுடன் இணைந்து நடித்தது மறக்க முடியாத அனுபவம் என்கிறார்.\n\n“சண்டைக் காட்சிகளுக்காக அர்ஜுன் எந்த அளவுக்கு கடினமாக உழைக்கிறார் என்பது அனைவருக்கும் தெரியும். ஒருநாள் படப்பிடிப்பின்போது, குறிப்பிட்ட ஒரு காட்சியில் அவருடன் சண்டை போட வேண்டிய நடிகர்கள் அனைவரும் அரை மணி நேரம் பயிற்சி செய்து விட்டு காட்சியில் நடிக்கத் தயாராகினர்.\n\n“ஆனால் அர்ஜுனோ ஒரே டேக்கில், பயிற்சியின்றி அந்தக் காட்சியில் நடித்து முடித்தார். எல்லாரும் வியந்து போனோம். திரையில் பார்ப்பதைவிட அவர் சண்டையிடுவதை நேரில் பார்த்தபோது அதிகம் ரசிக்க வைத்தது,” என்று பாராட்டுகிறார் ரெஜினா.\n\nதிரிஷாவைப் பற்றியும் குறைவின்றி பாராட்டித் தீர்க்கிறார்.\n\n“திரிஷா தனது திரையுலகப் பயணத்தில் பல்வேறு தடைகளை உடைத்து முன்னேறியவர். இந்தப் படத்தில் அவரது நடிப்பு வழக்கம்போல் அனைவராலும் பேசப்படும். ‘விடாமுயற்சி’ படத்தின் கதை என்ன என்று கேட்பவர்கள் எனது பதிலுக்கு காத்திருக்காமல் உடனடியாக முன்னோட்ட காட்சித் தொகுப்பை பாருங்கள். என்ன கதை என்பது இந்த தொகுப்பில் மறைமுகமாக காட்சிப் படுத்தப்பட்டிருக்கும்.\n\n“படத்தின் ஒளிப்பதிவாளர் ஒம்பிரகாஷ், ஒவ்வொரு காட்சியையும் மிக அழகாக எடுத்துள்ளார். நான் அவரது தீவிர ரசிகை. அஜித் என் நடிப்பை பாராட்டினார் என்றால் நான் அஜித்துக்கு அடுத்தபடியாக ஒம் பிரகாஷைத்தான் பாராட்டுவேன்.\n\n“அஸர்பைஜான் நாட்டில் உள்ள மிகக் குளிரான பகுதியில்தான் படப்பிடிப்பு நடைபெற்றது. குளிருக்குத் தாக்குப் பிடிக்கும் வகையில் உடைகளைத் தயாராக வைத்திருக்குமாறு கூறியிருந்தனர்.\n\n“படப்பிடிப்பு தொடங்கிய சில நாள்களுக்குப் பிறகுதான் அங்கு போக முடிந்தது. என்னதான் முன்னேற்பாடுகளுடன் சென்று இருந்தாலும் என்னால் அந்நாட்டு குளிருக்குத் தாக்குப் பிடிக்க முடியவில்லை.\n\n“முதல் காட்சிக்காக கேமரா முன் நின்ற அடுத்த நொடியே என் உடம்பு குளிரில் நடுங்கத்தொடங்கியது. இதில் வேடிக்கை என்ன தெரியுமா?” என்று புதிர் போடும் ரெஜினா, பதில் கூறுவதற்குள் “எனக்கு குளிர் என்றால் ரொம்ப பிடிக்கும்,” என்று குறும்பாக கண்ணடித்துச் சிரிக்கிறார்.\n\nகுறிப்புச் சொற்கள்\n\nநடிகை\n\nஅஜித்\n\nஅஸர்பைஜான்\n\nகுளிர்\n\nசண்டை\n\nதிரிஷா\n\nதொடர்புடைய செய்திகள்\n\nஅஜித் போன்ற வசீகரமான ஒருவரை இதுவரை கண்டதில்லை: நடிகை ரெஜினா\n\n05 Nov 2024\n\n-\n\n2:14 PM", "images": [{"image_url": "https://cassette.sphdigital.com.sg/image/tamilmurasu/cf81266b1e11ce6bcb324154ea784e9972eaa9f8145ec3ceb6ad5bbd3371062d?w=825", "alt_text": "7155d5e6-76b6-4b7b-90bd-9f63e0a581ee", "caption": "ரெஜினா. - படம்: ஊடகம்"}, {"image_url": "https://cassette.sphdigital.com.sg/image/tamilmurasu/af0932cf3cf9e1d44ff37425209177f7cf370a3ed11e698373b4785c96870cc5?w=235", "alt_text": "ரெஜினா கசாண்ட்ரா.", "caption": null}]}
{"article_url": "https://tamilmurasu.com.sg/cinema/mani-ratnam-reveals-secret-alabayudh-movie", "site_title": "‘அலைபாயுதே’ பட ரகசியத்தை வெளியிட்ட மணிரத்னம்", "publish_date": "2025-01-28", "content": "‘அலைபாயுதே’ பட ரகசியத்தை வெளியிட்ட மணிரத்னம்\n\n28 Jan 2025 - 2:52 pm\n\n1\n\nmins read\n\n‘அலைபாயுதே’ படத்தில் ஒரு காட்சி. -\n\nபடம்: ஊடகம்\n\nAI\n\nSUMMARISE IN ENGLISH\n\nMani Ratnam reveals secret of 'Alabayudh' movie\n\nDirector Mani Ratnam initially planned to cast Shah Rukh Khan and Kajol in his 2000 film \"Alaipayuthey,\" starring Madhavan and Shalini. However, due to scheduling conflicts, Khan was unable to commit. After completing \"Dilse,\" Ratnam realized the potential of the \"Alaipayuthey\" story and decided to proceed with the project, which became a successful film.\n\nGenerated by AI\n\n‘அலைபாயுதே’ படம் தொ\n\nடர்பான ஒரு ரகசியத்தை\n\nபல ஆண்டுகளுக்குப் பிறகு வெளியிட்டுள்ளார் இயக்குநர் மணிரத்னம்.\n\nமாதவன், ஷாலினி நடிப்பில் கடந்த 2000ஆம் ஆண்டு வெளியான இந்தப் படத்தில் முதலில் ஷாருக்கான், கஜோல் ஆகிய இருவரையும்தான் ஒப்பந்தம் செய்ய நினைத்திருந்தாராம்.\n\nஷாருக்கானும் கதை பிடித்திருந்ததால் நடிக்க சம்மதித்துள்ளார். ஆனால் படத்தின் இறுதிக்காட்சியை எப்படி அமைப்பது என்பதில் குழப்பம் நிலவியதால் அப்போதைக்கு ‘அலைபாயுதே’ படத்தை கிடப்பில் போட்டுவிட்டாராம் மணிரத்னம்.\n\n“இடைப்பட்ட நேரத்தில் ‘தில் சே’ படத்தை இயக்கினேன். அதை முடித்த பிறகுதான் ‘அலைபாயுதே’ கதையில் நான் எந்த அம்சத்தை கவனிக்கத் தவறினேன் என்பதைக் கண்டு பிடித்தேன். படம் பெரும் வெற்றி பெற்றது,” என்று அண்மையில் கலந்து கொண்ட நிகழ்ச்சியில் பேசும்போது குறிப்பிட்டுள்ளார் மணிரத்னம்.\n\nகுறிப்புச் சொற்கள்\n\nஇயக்குநர்\n\nதிரைப்படம்\n\nநடிகர்\n\nமாதவன்\n\nநடிகை\n\nதொடர்புடைய செய்திகள்\n\nகாலம் மாறியது... காட்சியும் மாறியது...\n\n09 Nov 2024\n\n-\n\n3:51 PM\n\n'பொன்னியின் செல்வன் 2 இசை வெளியீட்டு விழா\n\n31 Mar 2023\n\n-\n\n5:30 AM", "images": [{"image_url": "https://cassette.sphdigital.com.sg/image/tamilmurasu/dfdfb58c79302d01fb3c536d2294ab0ccf52a257a3678c5d23fe2e90d445b369?w=825", "alt_text": "8d64a563-6f3c-4714-8c3e-08cd11a88ffa", "caption": "‘அலைபாயுதே’ படத்தில் ஒரு காட்சி. - படம்: ஊடகம்"}, {"image_url": "https://cassette.sphdigital.com.sg/image/tamilmurasu/54923dce5976ba6722ce29ba88f307dcbf63da0e3df779715a579d9f50288796?w=235", "alt_text": "‘செக்கச் சிவந்த வானம்’ படப்பிடிப்பில் இயக்குநர் மணிரத்னம், நடிகர் விஜய் சேதுபதி.", "caption": null}, {"image_url": "https://cassette.sphdigital.com.sg/image/tamilmurasu/8531aba512129151da5238ad1ee0caed27fad79c34e2a1b39bee73c4cfc3c5f4?w=235", "alt_text": null, "caption": null}]}
{"article_url": "https://tamilmurasu.com.sg/cinema/shobana-intimidating-appearance-ramayana-movie", "site_title": "‘ராமாயணா’ படத்தில் மிரட்டலான தோற்றத்தில் ஷோபனா", "publish_date": "2025-01-28", "content": "‘ராமாயணா’ படத்தில் மிரட்டலான தோற்றத்தில் ஷோபனா\n\n28 Jan 2025 - 3:07 pm\n\n1\n\nmins read\n\nஷோபனா. -\n\nபடம்: ஊடகம்\n\nAI\n\nSUMMARISE IN ENGLISH\n\nShobana in a intimidating appearance in 'Ramayana' movie\n\nActress Shobana will receive the Padma Bhushan Award. She impressed in \"Kalki 2898 AD\" and will now play Ravana's mother, Kaikezi, in \"Ramayana,\" starring Ranveer Kapoor and Sai Pallavi as Rama and Sita, respectively. Shobana's performance in the film, expected to release during Deepavali 2023, is highly anticipated.\n\nGenerated by AI\n\nபத்ம பூஷண் விருதுக்கு தேர்வான மகிழ்ச்சியில் உள்ளார் நடிகை ஷோபனா.\n\n‘கல்கி 2898 ஏடி’ படத்தில் இவர் நடித்த மரியம் கதாபாத்திரத்துக்கு நல்ல வரவேற்பு கிடைத்திருந்தது. இதையடுத்து இந்தியில் உருவாகும் ‘ராமாயணா’ படத்தில் இணைந்துள்ளாராம்.\n\nஇதில் ரன்வீர் கபூர் ராமர் வேடத்திலும் சாய் பல்லவி சீதை வேடத்திலும் நடிக்கின்றனர்.\n\nராவணனின் தாயார் கைகேயி கதாபாத்திரத்தில் நடிக்க ஒப்பந்தமாகி உள்ளார் ஷோபனா. இதில் அவரது தோற்றம் மிரட்டலாக இருக்கும் எனக் கூறப்படுகிறது.\n\n‘ராமாயணா’ படம் அடுத்த ஆண்டு தீபாவளியின்போது திரைகாண உள்ளது.\n\nகுறிப்புச் சொற்கள்\n\nநடிகை\n\nதிரைப்படம்\n\nபத்ம பூஷண்\n\nவிருது\n\nதொடர்புடைய செய்திகள்\n\nமீண்டும் இணைந்த நாயகன், நாயகி\n\n16 Apr 2019\n\n-\n\n6:05 AM\n\n47 வயதில் நண்பரை மணக்கும் ஷோபனா\n\n17 Jun 2017\n\n-\n\n8:17 AM\n\nதமிழகத்தைச் சேர்ந்த 10 பேர் உட்பட 139 பத்ம விருதுகளை அறிவித்தது இந்திய அரசு\n\n26 Jan 2025\n\n-\n\n6:52 PM", "images": [{"image_url": "https://cassette.sphdigital.com.sg/image/tamilmurasu/0045aa919089f2ee8548c1f67ed35214a0f3f711f65aafb4afcd2ef6904b0c55?w=825", "alt_text": "fd030d8d-4530-4700-92c0-18bd21a4c47f", "caption": "ஷோபனா. - படம்: ஊடகம்"}, {"image_url": "https://cassette.sphdigital.com.sg/image/tamilmurasu/293cfb84c228fa9a194fd34bee3d1e0d92b79d310504c751805c1b3950544435?w=235", "alt_text": "ஷோபனா", "caption": null}, {"image_url": "https://cassette.sphdigital.com.sg/image/tamilmurasu/8364a4ec8fe61c45a181e6bce1b55828aa21015aef4da1c0fbd5aaea56b7ccc3?w=235", "alt_text": null, "caption": null}, {"image_url": "https://cassette.sphdigital.com.sg/image/tamilmurasu/8f612ca7f0ca561af38fff152c7036ceeb958a3bd41c405f1f558646b0cacc1c?w=235", "alt_text": "(இடமிருந்து வலம்) மேல்வரிசை - அஸ்வின், ஷோபனா, தாமோதரன், அஜித். கீழ்வரிசை - நல்லி குப்புசாமி, கண்ணப்ப சம்பந்தன், ஹட்சன் சந்திரமோகன், வேலு ஆசான்.", "caption": null}]}
{"article_url": "https://tamilmurasu.com.sg/india/netizens-praise-mantra-chanting-groom-his-marriage", "site_title": "மாப்பிள்ளையே திருமணத்துக்கு மந்திரம் ஓதியதைப் புகழ்ந்து தள்ளும் இணையவாசிகள்", "publish_date": "2025-01-28", "content": "மாப்பிள்ளையே திருமணத்துக்கு மந்திரம் ஓதியதைப் புகழ்ந்து தள்ளும் இணையவாசிகள்\n\n28 Jan 2025 - 2:56 pm\n\n1\n\nmins read\n\nதமது திருமணச் சடங்குகளை பூசாரியாக மாறித் தாமே மந்திரம் ஓதி நடத்தி வைத்தார் விவேக் என்ற இளையர். -\n\nபடங்கள்: இணையம்\n\nAI\n\nSUMMARISE IN ENGLISH\n\nNetizens praise mantra chanting groom for his marriage\n\nVivek Kumar, a groom from Uttar Pradesh, conducted his own wedding ceremony by reciting mantras, becoming the first groom to do so. This unique act stunned guests and relatives, who praised Vivek's confidence and cultural pride. The bride later joined him in reciting mantras, and netizens lauded the couple's celebration of their cultural roots. Vivek emphasized the importance of preserving tradition in modern times, gaining widespread appreciation and well wishes for the newlyweds.\n\nGenerated by AI\n\nஉத்தரப் பிரதேசம்:\n\nதிருமணக் காணொளியை முதன்முதலாகப் பார்ப்போர், மாப்பிள்ளையின் தன்னம்பிக்கையைக் கண்டு வியந்து போவர். காரணம், வேத மந்திரங்களை மாப்பிள்ளையே ஓதித் தமது திருமணச் சடங்குகளை நடத்தியுள்ளார்.\n\nhttps://x.com/Genzofficia_l/status/1883122139823554919?ref_src=twsrc%5Etfw%7Ctwcamp%5Etweetembed%7Ctwterm%5E1883122139823554919%7Ctwgr%5Ef848ed8056cf47552ea4502e4dbd3fa10091a3ba%7Ctwcon%5Es1_c10&ref_url=https%3A%2F%2Fwww.news18.com%2Fviral%2Fup-groom-chants-mantra-at-his-own-wedding-internet-calls-it-empowering-and-beautiful-aa-9204266.html\n\nஉத்தரப் பிரதேசத்தைச் சேர்ந்த ஆடவர் ஒருவர், தமது திருமணத்தில் பூசாரியாக மாறிப் புதுமை படைத்துள்ளார். ஹரித்வாரின் குஞ்சா பஹதூர்பூரில் இந்த வித்தியாசமான திருமண விழா நடந்துள்ளது.\n\nதாம் பலகாலமாகவே மந்திரங்களைப் படித்து வருவதாக விவேக் குமார் என்ற அந்த ஆடவர் கூறியுள்ளார். மணப்பெண் பக்கத்தில் அமர்ந்தபடி விவேக் வேத மந்திரங்களை ஓதத் தொடங்கியதும் திருமணத்திற்கு வந்திருந்த விருந்தினர்கள், உறவினர்கள் அனைவரும் அதிர்ச்சியடைந்தனர்.\n\nசமூக ஊடகத்தில் இந்த அரிய தருணத்தைக் காட்டும் காணொளி பதிவேற்றம் செய்யப்பட்டதை அடுத்து, பலரும் மாப்பிள்ளையின் செயலைப் பாராட்டி வருகின்றனர்.\n\nமாப்பிள்ளை மந்திரங்களை ஓத, பின்னர் மணப்பெண்ணும் அவருடன் சடங்குகளில் சேர்ந்துகொள்கிறார். இதை பண்டிதருடன் வந்திருந்தோரும் வியந்து பார்த்தனர்.\n\nஇணையவாசிகள் பலரும் புதுமணத் தம்பதியருக்குத் தங்களின் வாழ்த்துகளை மனதாரத் தெரிவித்து வருகின்றனர்.\n\nஇந்த இளம் வயதில் தம் திருமணத்தில் சடங்குகளை நடத்திவைத்து, மந்திரங்களை ஓதியதன்வழி ஒருவர் தமது கலாசாரத்திற்கு விசுவாசமாக இருப்பதன் முக்கியத்துவத்தைத் தாம் வலியுறுத்த விரும்புவதாக அந்த இளையர் தெரிவித்துள்ளார்.\n\n“நவீனக் கற்றலுக்கிடையே நாம் நமது கலாசார வேர்களை மறவாமல் இருக்க வேண்டும்,” என்று விவேக் விளக்கினார்.\n\nகுறிப்புச் சொற்கள்\n\nகாணொளி\n\nதிருமணம்\n\nஇணையம்\n\nதொடர்புடைய செய்திகள்\n\nதலைப் பொங்கல்: மணமகனுக்கு 470 வகை உணவுடன் விருந்து\n\n14 Jan 2025\n\n-\n\n5:04 PM\n\nதிருமண நாளில் ஓடும் கார் மீது சிலை போல் நின்று சாகசம் செய்த மணமகன்; கார் பறிமுதல்\n\n17 Mar 2024\n\n-\n\n7:06 PM\n\nதிருமணத்தில் சாப்பாடு கிடைக்காததால் ஓடிப்போன மணமகன்\n\n29 Dec 2024\n\n-\n\n6:38 PM\n\nஇமயமலையில் ஒரு காதல் திருமணம்\n\n16 Feb 2024\n\n-\n\n5:30 AM\n\nதிருமண அழைப்பிதழை விநியோகிக்கச் சென்ற ஆடவர், கார் தீப்பிடித்ததில் பலி\n\n19 Jan 2025\n\n-\n\n11:10 PM\n\nசென்னை விமான நிலையத்தில் திருமணச் சேவை வழங்கும் கடை\n\n28 Jul 2024\n\n-\n\n9:39 PM", "images": [{"image_url": "https://cassette.sphdigital.com.sg/image/tamilmurasu/725f289efa69b9431174665bdffd3337ee46873e327b637c9bd5e47d7c81912a?w=825", "alt_text": "88631a0a-079e-4fb3-bfca-d696ec15d28d", "caption": "தமது திருமணச் சடங்குகளை பூசாரியாக மாறித் தாமே மந்திரம் ஓதி நடத்தி வைத்தார் விவேக் என்ற இளையர். - படங்கள்: இணையம்"}, {"image_url": "https://cassette.sphdigital.com.sg/image/tamilmurasu/7b92e4daae99936aaf18f488278942f132dd53482b05d033bbcc3e3d9f7749b7?w=235", "alt_text": "புதுச்சேரி ஏனாம் பகுதியில் புது மாப்பிள்ளைக்கு மணமகள் வீட்டார் வைத்த 470 உணவு வகைகளுடன் கூடிய விருந்து.", "caption": null}, {"image_url": "https://cassette.sphdigital.com.sg/image/tamilmurasu/cac2ecc551b3cd625d4e80536ec4d887fa93e7875c8fea053bf9b6b0fa029fcc?w=235", "alt_text": "திருமண நாளில் ஓடும் கார் மீது சிலை போல் நின்று சாகசம் செய்த மணமகன் அங்கித். ", "caption": null}, {"image_url": "https://cassette.sphdigital.com.sg/image/tamilmurasu/e97fd38b79620bbf536214e0aa26227af8cad2bc6e0f3780c88e4c8e27962ded?w=235", "alt_text": "திருமணத்தில் சாப்பாடு பற்றாக்குறை ஏற்பட்டதைக் கேள்விப்பட்ட மாப்பிள்ளை அங்கிருந்து தப்பியோடி, வேறொரு பெண்ணைத் திருமணம் செய்துகொண்டார்.", "caption": null}, {"image_url": "https://cassette.sphdigital.com.sg/image/tamilmurasu/f35051a8ac35c5bb7a21a4f3b3a57bf4a4ec51362d3a9b7358255017aa37038a?w=235", "alt_text": "கசூலியில் உள்ள ‘கைத்தல்’ விடுதியில் கண்கொள்ளாக் காட்சிகளோடு நடந்த கனவுத் திருமணம்.", "caption": null}, {"image_url": "https://cassette.sphdigital.com.sg/image/tamilmurasu/47b22e662b1cf2fcfb13d0a4d47387ca534059873d0541f4da358b6c70011e11?w=235", "alt_text": "கார் தீப்பிடித்து எரிந்ததில் உயிரிழந்த அனில். ", "caption": null}, {"image_url": "https://cassette.sphdigital.com.sg/image/tamilmurasu/4c4a58d90a25d93cec6d9992a9d469659f173033beca41bbb54ff0ac5bbf0913?w=235", "alt_text": "சென்னை விமான நிலையத்தில் அமைந்துள்ள ‘பாரத் மேட்ரிமோனி’ திருமணச் சேவை கடை.", "caption": null}]}
{"article_url": "https://tamilmurasu.com.sg/cinema/there-was-no-fear-when-i-was-young-sai-pallavi", "site_title": "சிறு வயதில் மேடைப் பயம் என்பதே அறவே கிடையாது", "publish_date": "2025-01-28", "content": "சிறு வயதில் மேடைப் பயம் என்பதே அறவே கிடையாது\n\n28 Jan 2025 - 2:52 pm\n\n1\n\nmins read\n\nசாய் பல்லவி. -\n\nபடம்: ஊடகம்\n\nAI\n\nSUMMARISE IN ENGLISH\n\nThere was no fear when I was young:  Sai Pallavi\n\nSai Pallavi, an actress, credits her fearlessness in school for her success as an actress. She recalls using the school auditorium for dance training while skipping class. Despite teachers being aware of her absence, she faced no repercussions due to her dedication.\n\nGenerated by AI\n\nபள்ளியில் படிக்கும்போது தமக்கு அறவே மேடைப் பயம் இருந்ததில்லை என்று கூறுகிறார் நடிகை சாய் பல்லவி.\n\nஅப்போது இருந்த துணிச்சல்தான் தாம் நடிகை ஆக, முக்கியமான காரணம் எனக் கருதுவதாக ஒரு பேட்டியில் அவர் குறிப்பிட்டுள்ளார்.\n\n“பள்ளி பருவத்தில் சில சமயங்களில் வகுப்புக்குச் செல்லாமல் பள்ளியில் உள்ள அரங்கத்தில் நடனப் பயிற்சியில் ஈடுபடுவேன்.\n\n“நான் வகுப்பில் இல்லை என்பது ஆசிரியர்களுக்கும் தெரிந்திருக்கும்.\n\n“ஆனால் எனது முயற்சி குறித்து  தெரியும் என்பதால் என்னைக் கண்டித்ததில்லை,” என்றும் அந்தப் பேட்டியில் அவர் மேலும் கூறியுள்ளார்.\n\nகுறிப்புச் சொற்கள்\n\nநடிகை\n\nபள்ளி\n\nநடனம்\n\nபயிற்சி\n\nதொடர்புடைய செய்திகள்\n\nஅமீர்கானின் மகனுடன் ஜோடி சேரும் சாய் பல்லவி\n\n03 Jan 2025\n\n-\n\n3:07 PM\n\nஅனுமதியின்றி படம் எடுத்தால் பிடிக்காது: சாய் பல்லவி\n\n21 Jan 2025\n\n-\n\n3:24 PM\n\nவிஜய் சேதுபதி, சாய் பல்லவிக்கு விருதுகள்\n\n20 Dec 2024\n\n-\n\n6:33 PM", "images": [{"image_url": "https://cassette.sphdigital.com.sg/image/tamilmurasu/4efa16d6032ebabc5d449cc4636a3417f20850db81fd7b1f14f3abad24c61ee9?w=825", "alt_text": "47c31ea7-e9ea-4a7e-b5ec-7728da91089a", "caption": "சாய் பல்லவி. - படம்: ஊடகம்"}, {"image_url": "https://cassette.sphdigital.com.sg/image/tamilmurasu/5759bc456f84d8bf6fb3630a0e53c1c355fc4a8444079fa2847178c34313a1cd?w=235", "alt_text": "சாய் பல்லவி.", "caption": null}, {"image_url": "https://cassette.sphdigital.com.sg/image/tamilmurasu/273cd260035d6f8a81e1df13fa54e8756e84557ac56687adc8198b9d4147206e?w=235", "alt_text": "சாய் பல்லவி.", "caption": null}, {"image_url": "https://cassette.sphdigital.com.sg/image/tamilmurasu/5f59149497d29944c8fbb36cf75a694785980c94d7855c7b5c8ec3a0dd2f889e?w=235", "alt_text": "‘அமரன்’ படத்தில் மக்களின் மனதைக் கொள்ளையடித்த சாய் பல்லவி சிறந்த நடிகைக்கான விருதை வென்றார்.", "caption": null}]}
{"article_url": "https://tamilmurasu.com.sg/world/singaporean-fined-false-police-report-abduction", "site_title": "ஜோகூரில் பொய்ப் புகார் அளித்த சிங்கப்பூர் பெண்ணுக்கு அபராதம்", "publish_date": "2025-01-28", "content": "ஜோகூரில் பொய்ப் புகார் அளித்த சிங்கப்பூர் பெண்ணுக்கு அபராதம்\n\n28 Jan 2025 - 1:58 pm\n\n2\n\nmins read\n\nதாம் கிட்டத்தட்ட கடத்தப்பட்டதாக ஜனவரி 22ஆம் தேதி அமைரா லைலா ஹோ, 45, என்பவர் காவல்துறையில் புகார் அளித்தார். -\n\nகோப்புப் படம்: இணையம்\n\nAI\n\nSUMMARISE IN ENGLISH\n\nSingaporean fined for false police report on abduction\n\nLaila Ho, 45, admitted to making a false complaint about being abducted and consuming contaminated tea. CCTV footage proved no such incident occurred. The police charged Ho with making a false complaint, and she was fined 1,000 ringgit instead of serving a three-week jail sentence. The incident raised concerns about Johor's security, which police assure is under control.\n\nGenerated by AI\n\nஜோகூர் பாரு:\n\nகாவல்துறையில் பொய்ப் புகார் கொடுத்த குற்றத்துக்காக சிங்கப்பூர் பெண் ஒருவருக்கு ஜோகூர் நீதிமன்றம் 1,000 ரிங்கிட் அபராதம் விதித்துள்ளது.\n\nஅமைரா லைலா ஹோ, 45, என்னும் அந்தப் பெண் மீது சுமத்தப்பட்ட குற்றச்சாட்டு செவ்வாய்க்கிழமை (ஜனவரி 28) நீதிமன்றத்தில் ஆங்கிலத்தில் வாசிக்கப்பட்டது. அதனை அவர் ஒப்புக்கொண்டார்.\n\nஅவர் சார்பாக யாரும் வாதாடவில்லை. மேலும், மூன்று வார சிறைத் தண்டனைக்குப் பதிலாக விதிக்கப்பட்ட 1,000 ரிங்கிட் அபராதத்தை  நீதிமன்றத்தில் அமைரா செலுத்திவிட்டார்.\n\nஜோகூர் பாருவில் உள்ள லார்கின் காவல் நிலையத்தில் கடந்த புதன்கிழமை (ஜனவரி 22) அதிகாலை 1.02 மணிக்கு புகார் ஒன்றை அளித்தார்.\n\nதாமான் அபாட்டின் ஜாலான் சிலாடாங்கில் உள்ள கடைத்தொகுதி ஒன்றில் ஜனவரி 10ஆம் தேதி தம்மை அணுகிய ஒரு தம்பதி தேநீர் மாதிரியை அருந்தச் சொன்னதாகவும் அதற்கு மறுத்ததால் தேயிலையை நுகரச் சொன்னதாகவும் அந்தப் புகாரில் அமைரா கூறியிருந்தார்.\n\nதேயிலையை நுகர்ந்த பின்னர் தமக்கு தலைசுற்றல் ஏற்பட்டதாகவும்  அந்தத் தம்பதியால் தாம் கிட்டத்தட்ட கடத்தப்பட்டதாகவும் அதில் அவர் தெரிவித்து இருந்தார்.\n\nஅந்தப் புகாரைத் தொடர்ந்து விசாரணையில் இறங்கிய காவல்துறையினர், அவர் சொன்ன இடத்தில் கடத்தல் சம்பவம் எதுவும் நிகழவில்லை என்பதை கண்காணிப்புப் படக் கருவி (சிசிடிவி) மூலம் உறுதிசெய்ததாக ஜோகூர் தலைமைக் காவல்துறை அதிகாரி எம். குமார் கூறினார்.\n\nஅதனைத் தொடர்ந்து, பொய்ப் புகார் அளித்ததாக அவர்மீது குற்றம் சாட்டப்பட்டது.\n\nஅந்தப் பெண் அளித்த புகார் உண்மை என்று நம்பிய சமூக ஊடகப் பயனாளர்கள் ஜோகூர் பாதுகாப்புநிலை குறித்து கேள்வி எழுப்பியதாக திரு குமார் கூறினார்.\n\nமாநில பொது ஒழுங்கு சம்பந்தப்பட்ட பாதுகாப்பு நிலவரம் கட்டுப்பாட்டுக்குள் இருப்பதை ஜோகூர் காவல்துறை உறுதி செய்வதாகவும் அவர் தெரிவித்தார்.\n\nகுறிப்புச் சொற்கள்\n\nஜோகூர் பாரு\n\nநீதிமன்றம்\n\nஅபராதம்\n\nதொடர்புடைய செய்திகள்\n\nசலுகை விலை பெட்ரோல் வெளிநாட்டு வாகனங்களுக்கு இல்லை: ஜோகூர் நினைவூட்டு\n\n25 Jan 2025\n\n-\n\n8:50 PM", "images": [{"image_url": "https://cassette.sphdigital.com.sg/image/tamilmurasu/87b4692c5deb1fa1e6b0507d18a2cba1f2c815d76f9c5878d37691476e058014?w=825", "alt_text": "d12623dc-4098-4cf8-9c31-fd5e11c0b7aa", "caption": "தாம் கிட்டத்தட்ட கடத்தப்பட்டதாக ஜனவரி 22ஆம் தேதி அமைரா லைலா ஹோ, 45, என்பவர் காவல்துறையில் புகார் அளித்தார். - கோப்புப் படம்: இணையம்"}, {"image_url": "https://cassette.sphdigital.com.sg/image/tamilmurasu/37e4e98a662ae2ba59d1cafbb551eec33f67ddb16637a5dc3cdede6719510f01?w=235", "alt_text": "வெளிநாட்டு வாகனங்கள் RON97 பெட்ரோலை மட்டுமே நிரப்பிக்கொள்ள வேண்டும் என்று தெரிவிக்கப்பட்டு உள்ளது.", "caption": null}]}
{"article_url": "https://tamilmurasu.com.sg/singapore/singapore-will-continue-be-stable-and-prosperous-if-government-and-people-work-together-pm-wong", "site_title": "அரசும் மக்களும் இணைந்து செயல்பட்டால் சிங்கப்பூர் தொடர்ந்து நிலையாகவும் வளமாகவும் இருக்கும்: பிரதமர் வோங்", "publish_date": "2025-01-28", "content": "அரசும் மக்களும் இணைந்து செயல்பட்டால் சிங்கப்பூர் தொடர்ந்து நிலையாகவும் வளமாகவும் இருக்கும்: பிரதமர் வோங்\n\n28 Jan 2025 - 12:43 pm\n\n2\n\nmins read\n\nபிரதமர் லாரன்ஸ் வோங்கும் கலாசார, சமூக, இளையர்துறை அமைச்சர் எட்வின் டோங்கும், ‘ரிவர் ஹொங்பாவ் 2025’ தொண்டூழியர்களுடன் புகைப்படம் எடுத்துக்கொள்கின்றனர். -\n\nபடம்: ஸ்ட்ரெய்ட்ஸ் டைம்ஸ்\n\nAI\n\nSUMMARISE IN ENGLISH\n\nSingapore will continue to be stable and prosperous if the Government and the people work together: PM Wong\n\nPM Wong discussed Singapore's stability amidst global uncertainty, comparing it to weather storms. He highlighted the upcoming General Election in the \"Year of the Snake\" (2025). The River Hongbao 2025 event, organized by various entities, will celebrate sg60 and offer cultural experiences from January 29th to February 5th.\n\nGenerated by AI\n\nஉலகளாவிய நிச்சயமற்ற சூழலுக்கு மத்தியில் அரசாங்கமும் மக்களும் அணுக்கமாக இணைந்து செயல்பட்டால் சிங்கப்பூர் தொடர்ந்து நிலையான, வளமான நாடாக இருக்கும் என பிரதமர் லாரன்ஸ் வோங் கூறியுள்ளார்.\n\nதற்போதைய உலகளாவிய நிலவரத்தை அடர் மேகங்கள், அடிக்கடி பெய்த மழையுடன் கூடிய சிங்கப்பூரின் அண்மைய வானிலையுடன் ஒப்பிட்ட அவர்,  “புயல் காற்று வீசும்போதுகூட நாம் கவலைப்படத் தேவையில்லை. நாம் கைகோத்து முன்னேற முடியும் என நான் நம்புகிறேன். நாளை நிச்சயமாக சிறப்பாக இருக்கும்,” என்றார்.\n\nநிதி அமைச்சருமான திரு வோங், கரையோரப் பூந்தோட்டத்தில் திங்கட்கிழமை (ஜனவரி 27) நடைபெற்ற ‘ரிவர் ஹொங்பாவ் 2025’ நிகழ்ச்சியின் தொடக்க விழாவில் மாண்டரின் மொழியில் பேசினார்.\n\n“இந்த ஆண்டு சிறப்பான ஆண்டு. பொதுத் தேர்தலை நாம் நடத்தவிருக்கிறோம்.\n\n“தேர்தல் எப்போது என பலரும் என்னிடம் கேட்டுள்ளனர். அது பாம்பு ஆண்டில் என்பதை நான் நிச்சயமாக கூற முடியும்,” என்றார் அவர்.\n\nகலாசார, சமூக, இளையர்துறை அமைச்சர் எட்வின் டோங்குடன் நிகழ்வில் கலந்துகொண்ட பிரதமர் வோங், 2025ல் எஸ்ஜி60 கொண்டாடப்படுவதாகவும் கடந்த காலத்தைப் பற்றி நினைத்துப் பார்த்து புதிய அத்தியாயத்தை எதிர்பார்க்க சிங்கப்பூரர்களுக்கு இது ஒரு சிறந்த வாய்ப்பாகவும் இருக்கும் என்றார்.\n\n1987 முதல் ஆண்டுதோறும் நடைபெற்றுவரும் ரிவர் ஹொங்பாவ் நிகழ்ச்சி, 2024ல் 1.01 மில்லியன் வருகையாளர்களை ஈர்த்தது.\n\nஇவ்வாண்டின் நிகழ்வுகள் பிப்ரவரி 5 வரை நடைபெறும். புதன்கிழமை (ஜனவரி 29) முதல் பிப்ரவரி 5 வரை இந்த நிகழ்ச்சி பிற்பகல் 2.30 மணி முதல் இரவு 10.30 மணி வரை நடைபெறும். நிகழ்ச்சிக்கு அனுமதி இலவசம்.\n\nசிங்கப்பூர் சீன குலமரபுச் சங்கங்களின் சம்மேளனம், சிங்கப்பூர் சீன வர்த்தக, தொழிற்சபை, எஸ்பிஎச் மீடியாவின் சீன ஊடகப் பிரிவு, சிங்கப்பூர் பயணத்துறைக் கழகம், மக்கள் கழகம் ஆகியவை ‘ரிவர் ஹொங்பாவ் 2025’ நிகழ்ச்சிக்கு ஏற்பாடு செய்கின்றன.\n\nகுறிப்புச் சொற்கள்\n\nபிரதமர் வோங்\n\nசீனப் புத்தாண்டு\n\nகரையோரப் பூந்தோட்டம்\n\nதொடர்புடைய செய்திகள்\n\nபிளவுபட்ட உலகில் சிங்கப்பூரின் ஒற்றுமை விலைமதிப்பற்ற சொத்து: பிரதமர் வோங்\n\n28 Jan 2025\n\n-\n\n5:30 AM\n\nஇஸ்தானாவில் பிப்ரவரி 2ஆம் தேதி பொது வரவேற்பு\n\n27 Jan 2025\n\n-\n\n10:48 PM", "images": [{"image_url": "https://cassette.sphdigital.com.sg/image/tamilmurasu/fe71fcfb55de12b2a4f89420594adeb3e21ef60cca8dd35e557167fe3a618cbb?w=825", "alt_text": "efe2c9f5-1a18-4fb5-b5eb-dcbfa4e4300d", "caption": "பிரதமர் லாரன்ஸ் வோங்கும் கலாசார, சமூக, இளையர்துறை அமைச்சர் எட்வின் டோங்கும், ‘ரிவர் ஹொங்பாவ் 2025’ தொண்டூழியர்களுடன் புகைப்படம் எடுத்துக்கொள்கின்றனர். - படம்: ஸ்ட்ரெய்ட்ஸ் டைம்ஸ்"}, {"image_url": "https://cassette.sphdigital.com.sg/image/tamilmurasu/01ae9760872caf4d28f41a17240fd2a978e5ec480792acbb32bffb74ecaaf096?w=235", "alt_text": "சீனப் புத்தாண்டுச் செய்தியை வெளியிட்ட பிரதமர் வோங்.", "caption": null}, {"image_url": "https://cassette.sphdigital.com.sg/image/tamilmurasu/421ae8be1e642a0ea1f783cac0b6b6eceed652935765d173870b05e71c66fe87?w=235", "alt_text": "பிப்ரவரி 2ஆம் தேதி காலை 8.30 மணி முதல் மாலை 6 மணி வரை பொதுமக்களுக்காக இஸ்தானா திறந்திருக்கும்.", "caption": null}]}
{"article_url": "https://tamilmurasu.com.sg/singapore/bangladeshi-worker-dies-collapse-construction-site-ground", "site_title": "கட்டுமானத் தளத்தில் தரை சரிந்ததில் பங்ளாதேஷ் ஊழியர் மரணம்", "publish_date": "2025-01-28", "content": "கட்டுமானத் தளத்தில் தரை சரிந்ததில் பங்ளாதேஷ் ஊழியர் மரணம்\n\n28 Jan 2025 - 1:59 pm\n\n2\n\nmins read\n\nசனிக்கிழமை (ஜனவரி 25) பிற்பகல் 2.30 மணியளவில் கட்டுமானத் தளத்தில் தரை சரிந்தது. -\n\nபடம்: சேஃப்டி வாட்ச் எஸ்ஜி/ஃபேஸ்புக்\n\nAI\n\nSUMMARISE IN ENGLISH\n\nBangladeshi worker dies in collapse of Construction site ground\n\nA 31-year-old Bangladeshi worker died on January 25th in Raffles Place after collapsing on a construction site. The Ministry of Manpower (MOM) is investigating the incident. Woh Hup, the contractor responsible for the site, has been ordered to halt work. MOM has ordered an assessment of the ground near the excavation to reduce collapse risks and has reminded contractors to prioritize worker safety, especially after rainfall.\n\nGenerated by AI\n\nராஃபிள்ஸ் பிளேசில் உள்ள கட்டுமானத் தளம் ஒன்றில் தரை திடீரென சரிந்ததில் 31 வயது பங்ளாதேஷ் ஊழியர் ஒருவர் சனிக்கிழமை (ஜனவரி 25) உயிரிழந்தார்.\n\nபிற்பகல் 2.30 மணியளவில் நிகழ்ந்த இச்சம்பவத்தில், மண்ணுக்குள் அவர் விழுந்ததாக மனிதவள அமைச்சின் பேச்சாளர் ஒருவர் கூறினார்.\n\nநார்டெவ் பில்டர்ஸ் நிறுவன ஊழியரான அந்த ஆடவர், சம்பவ இடத்திலேயே இறந்துவிட்டதாக மருத்துவ உதவியாளர் ஒருவர் அறிவித்தார்.\n\nஒரு காலத்தில் கிளிஃபர்ட் சென்டர் அமைந்திருந்த அந்த இடத்தில் நிகழ்ந்த சம்பவம் குறித்து தான் விசாரணை நடத்தி வருவதாக மனிதவள அமைச்சு கூறியது.\n\nஎண் 24 ராஃபிள்ஸ் பிளேசில் உள்ள அந்தக் கட்டுமானத் தளம், சிங்லேண்ட்டின் துணை நிறுவனமான எஸ்.எல்.பிராப்பர்ட்டிசால் மேம்படுத்தப்பட்டு வருகிறது.\n\nஇச்சம்பவம் குறித்து நிறுவனம் மிகுந்த சோகம் அடைந்துள்ளதாக சிங்லேண்ட் பேச்சாளர் ஒருவர் சொன்னார்.\n\n“எங்களது பிரதான ஒப்பந்ததாரரான வோன் ஹப்புடன் சேர்ந்து, துக்கத்தில் உள்ள குடும்பத்தைத் தொடர்புகொண்டு எங்கள் ஆழ்ந்த அனுதாபங்களைத் தெரிவித்து, இந்தச் சிரமமான நேரத்தில் ஆதரவு வழங்குவோம்,” என்றார் அப்பேச்சாளர்.\n\nஇந்நிலையில், கட்டுமானப் பணிகளை நிறுத்தும்படி வோ ஹப் நிறுவனத்துக்கு தான் உத்தரவிட்டுள்ளதாக அமைச்சு கூறியது.\n\n“ஒரு பொதுவான பாதுகாப்பு நடவடிக்கையாக, நில அகழ்வுக்கு அருகிலுள்ள தரை மதிப்பீடு செய்யப்பட்டு, தரை சரியும் அபாயங்களைத் தணிக்க அது போதுமான அளவு வலுவூட்டப்பட வேண்டும்.\n\n“அண்மையில் பெய்த மழையைக் கருத்தில்கொண்டு, குறிப்பாக கனமழைக்குப் பிறகு, ஊழியர்களுக்குப் பணிச்சூழல் பாதுகாப்பாக இருப்பதை உறுதிசெய்ய அதை மறுமதிப்பீடு செய்ய வேண்டும் என்றும் ஒப்பந்ததாரர்கள் நினைவூட்டப்படுகிறார்கள்,” என்று அமைச்சு விவரித்தது.\n\nகுறிப்புச் சொற்கள்\n\nராஃபிள்ஸ்\n\nஊழியர்\n\nகட்டுமானம்\n\nதொடர்புடைய செய்திகள்\n\nகட்டுமானத் தளத்தில் குழாய் தாக்கியதில் 29 வயது தமிழக ஊழியர் மரணம்\n\n07 Jan 2025\n\n-\n\n6:54 PM\n\n2025ல் கட்டுமானத் தேவை $53 பில்லியனை எட்டும் என எதிர்பார்ப்பு\n\n23 Jan 2025\n\n-\n\n7:58 PM\n\nகட்டுமானத் தளத்தில் 9 மீட்டர் உயரத்திலிருந்து ஊழியர் விழுந்து காயம்\n\n05 Dec 2024\n\n-\n\n3:26 PM", "images": [{"image_url": "https://cassette.sphdigital.com.sg/image/tamilmurasu/da8614f2d720dc3be3dfc1abdca61925e1cc275a8967de6e45a3a36ae36ee59b?w=825", "alt_text": "11cfee24-3fd4-46ff-8074-cf3e37429a5b", "caption": "சனிக்கிழமை (ஜனவரி 25) பிற்பகல் 2.30 மணியளவில் கட்டுமானத் தளத்தில் தரை சரிந்தது. - படம்: சேஃப்டி வாட்ச் எஸ்ஜி/ஃபேஸ்புக்"}, {"image_url": "https://cassette.sphdigital.com.sg/image/tamilmurasu/97f27e66d5175737de38b2503e1f380fe428e9cb4347b3e82de71c934b6e476f?w=235", "alt_text": "தமிழக ஊழியர் அருள்ராஜ் அரிதாசலு, 29.", "caption": null}, {"image_url": "https://cassette.sphdigital.com.sg/image/tamilmurasu/8e7cf576deac1a6aef8d6264b2d7182f117a09ebb49e70d54cd266f1bf036d5d?w=235", "alt_text": "மேம்பாட்டாளர்கள், ஆலோசனைச் சேவை நிறுவனங்கள், கட்டுமான நிறுவனங்கள் இன்னும் அணுக்கமாகச் சேர்ந்து செயல்படும்படி தேசிய வளர்ச்சி அமைச்சர் டெஸ்மண்ட் லீ அறைகூவல் விடுத்தார்.", "caption": null}, {"image_url": "https://cassette.sphdigital.com.sg/image/tamilmurasu/f999be3c48f60b38186a32c388337baab9439985b1bc66b47de782dfec15ed04?w=235", "alt_text": "ஜூரோங் வட்டார ரயில் பாதைக்கான கட்டுமானத் தளத்தில் ஊழியர் ஒன்பது மீட்டர் உயரத்திலிருந்து விழுந்து காயமுற்றார்.", "caption": null}]}
{"article_url": "https://tamilmurasu.com.sg/community/nee-soon-link-grc-pongal-celebration", "site_title": "நீ சூன் லிங்க் குழுத்தொகுதியில் பொங்கல் கொண்டாட்டம்", "publish_date": "2025-01-28", "content": "நீ சூன் லிங்க் குழுத்தொகுதியில் பொங்கல் கொண்டாட்டம்\n\n28 Jan 2025 - 1:37 pm\n\n1\n\nmins read\n\nநீ சூன் குழுத்தொகுதி அடித்தள அமைப்புகளுக்கான ஆலோசகர் டெரிக் கோ உறியடிக்கும் விளையாட்டில் பங்கேற்றார். -\n\nசெய்தி, படம்: ஏற்பாட்டுக்குழு\n\nAI\n\nSUMMARISE IN ENGLISH\n\nNee Soon Link GRC Pongal celebration\n\nNee Soon Link GRC celebrated Pongal with over 200 residents participating. Guest of Honor Derrick Goh and Shri Shanthakumar attended, along with guests who participated in rangoli competitions and games. NTUC vouchers and traditional Tamil meals were distributed. The Indian Charity Group has organized the festival since 2016, holding it from 8:30 AM to 1 PM.\n\nGenerated by AI\n\nநீ சூன் லிங்க் குழுத்தொகுதியில் ஞாயிற்றுக்கிழமை (ஜனவரி 26) பொங்கல் விழா சிறப்பாகக் கொண்டாடப்பட்டது.\n\nநீ சூன் லிங்க் சமூக மன்ற இந்திய நற்பணிச் செயற்குழுவின் ஏற்பாட்டில் நடந்த விழாவில் சுமார் 200க்கும் மேற்பட்ட குடியிருப்பாளர்கள் பங்கேற்றனர். நீ சூன் குழுத்தொகுதி அடித்தள அமைப்புகளுக்கான ஆலோசகர் டெரிக் கோ சிறப்பு விருந்தினராகப் பங்கேற்றார்.\n\nசிறப்பு விருந்தினருக்கு இந்திய நற்பணிக் குழுவின் துணைத் தலைவர் திரு சாந்தகுமார் மாலை அணிவித்து மரியாதை செய்தார். குடியிருப்பாளர்களுக்கு ரங்கோலி போட்டிகளும் பாரம்பரிய விளையாட்டுகளும் நடத்தப்பட்டு என்டியுசி பற்றுச்சீட்டுகள் பரிசாக வழங்கப்பட்டன.\n\n2016ஆம் ஆண்டு முதல் இந்திய நற்பணிக் குழுவினரால் இந்த பொங்கல் விழா கொண்டாடப்பட்டு வருகிறது. காலை சுமார் எட்டரை மணிக்குத் தொடங்கிய விழா, மதியம் ஒரு மணி வரை நடைபெற்றது. விழாவில் கலந்துகொண்ட அனைவருக்கும் சுவையான உணவும் வழங்கப்பட்டது.\n\nகுறிப்புச் சொற்கள்\n\nவிழா\n\nபொங்கல்\n\nபொங்கல் பரிசு\n\nசிறப்பு\n\nஎன்டியுசி\n\nகொண்டாட்டம்\n\nதொடர்புடைய செய்திகள்\n\nசிங்கப்பூரை ஒருங்கிணைக்கும் அடித்தள அமைப்புகளின் பொங்கல் கொண்டாட்டங்கள்\n\n27 Jan 2025\n\n-\n\n9:33 PM\n\nபொங்கல் பரிசுத்தொகுப்பை புறக்கணித்த 26 லட்சம் பேர்\n\n26 Jan 2025\n\n-\n\n6:44 PM\n\nநெற்பயிரின் சிறப்பை உணர்ந்த தாம்சன், மேரிமவுண்ட் வட்டாரவாசிகள்\n\n26 Jan 2025\n\n-\n\n5:30 AM\n\nசன்லவ் முதியோர் பராமரிப்பு நிலையத்தில் கிராமியக் கலைமணம்\n\n27 Jan 2025\n\n-\n\n9:32 PM\n\nநீ சூனில் மசெக நாடாளுமன்ற உறுப்பினர்களுடன் புதுமுகம்\n\n27 Jan 2025\n\n-\n\n11:05 AM\n\nபத்தாண்டுகளாக நடைபெற்று வரும் பொங்கல் விழா\n\n26 Jan 2025\n\n-\n\n5:30 AM", "images": [{"image_url": "https://cassette.sphdigital.com.sg/image/tamilmurasu/946588b0bffb5d4b2cfb61f6f346f99ec4e9c1785bccd206e4156f602cd35345?w=825", "alt_text": "cb83f820-1cc6-4735-a6ad-712133eeb025", "caption": "நீ சூன் குழுத்தொகுதி அடித்தள அமைப்புகளுக்கான ஆலோசகர் டெரிக் கோ உறியடிக்கும் விளையாட்டில் பங்கேற்றார். - செய்தி, படம்: ஏற்பாட்டுக்குழு"}, {"image_url": "https://cassette.sphdigital.com.sg/image/tamilmurasu/fc8794d3b5101439c99ad536b83426ce1725ed780640a77fc950aa562f18d4a7?w=235", "alt_text": "அடித்தளத் தலைவர்களும் வட்டாரவாசிகளும் சூழ, ஈசூன் வட்டார பொங்கல் கொண்டாட்டத்தில் கலந்துகொண்ட நாடாளுமன்ற உறுப்பினர் டாக்டர் ஃபைஷல் இப்ராஹிம் (நடுவில்).", "caption": null}, {"image_url": "https://cassette.sphdigital.com.sg/image/tamilmurasu/ef189345a2401c5b71b583dd94be5902116db3c40a1eaaa7297abfc3735a364e?w=235", "alt_text": "தமிழ்நாடு முழுவதும் 88 விழுக்காட்டினர் பரிசுத்தொகுப்பைப் பெற்றுள்ளனர்.", "caption": null}, {"image_url": "https://cassette.sphdigital.com.sg/image/tamilmurasu/5376e89af3bd5f720503a173aedc6522854948b1d3c3eb278941651927c21d70?w=235", "alt_text": "கல்விக்கான துணையமைச்சர் கான் சியாவ் ஹுவாங்குடன் (இடமிருந்து 4வது) நிகழ்ச்சி ஏற்பாட்டாளர்கள், பங்கேற்பாளர்கள்.", "caption": null}, {"image_url": "https://cassette.sphdigital.com.sg/image/tamilmurasu/4cb4648e6f06db535e07c147937924ccc183d29aab2c6bd189b23010463dc295?w=235", "alt_text": "சன்லவ் வாம்போ வியூ பராமரிப்பு நிலையத்தில் பொய்க்கால் மயிலாட்டம். ", "caption": null}, {"image_url": "https://cassette.sphdigital.com.sg/image/tamilmurasu/16418079c878330a6ffc0c9529e08bf35d000893fe273a4b19882314644cf206?w=235", "alt_text": "நீ சூனில் மக்கள் செயல் கட்சி நாடாளுமன்ற உறுப்பினர்களுடன் காணப்பட்ட புதுமுகம் டெரீன் சிம் (இடது).", "caption": null}, {"image_url": "https://cassette.sphdigital.com.sg/image/tamilmurasu/ba58bc06074170de30e59103e06e468c82c4e7df16356ba276941ad4d20ecb42?w=235", "alt_text": "ஏங்கர்வேல் சமூக மன்ற நற்பணிச் செயற்குழுவின் பொங்கல் கொண்டாட்டத்தில் கரகாட்டம் உள்ளிட்ட பாராம்பரியக் கிராமிய நடனங்கள் இடம்பெற்றன.", "caption": null}]}
{"article_url": "https://tamilmurasu.com.sg/world/police-probe-resignation-swedens-national-security-adviser", "site_title": "காவல்துறை விசாரணை; சுவீடனின் தேசிய பாதுகாப்பு ஆலோசகர் பதவி விலகல்", "publish_date": "2025-01-28", "content": "ரகசிய ஆவணங்களை ஹோட்டலில் விட்டுவிட்டு வந்தார்\n\nகாவல்துறை விசாரணை; சுவீடனின் தேசிய பாதுகாப்பு ஆலோசகர் பதவி விலகல்\n\n28 Jan 2025 - 1:58 pm\n\n2\n\nmins read\n\nசுவீடன் பிரதமர் கிறிஸ்டர்ஸன் பல வாரங்களாக திரு லேண்டர்ஹோம் வேலையில் நீடிப்பதற்கு, அவரது திறனை ஆதரித்துப் பேசி வந்தார்.  -\n\nபடம்: ராய்ட்டர்ஸ்\n\nAI\n\nSUMMARISE IN ENGLISH\n\nPolice probe; resignation of Sweden's National Security Adviser\n\nSweden's Chief of Police, Mats Löfving, has resigned following an investigation into security breaches. Löfving is alleged to have left sensitive documents at a hotel and forgotten his phone at an embassy. The incidents have raised concerns about national security and come after earlier questions about his relationship with Prime Minister Ulf Christerson. Christerson had initially supported Löfving, but the ongoing police investigation has made it impossible for him to continue in his role.\n\nGenerated by AI\n\nஸ்டாக்ஹோம்:\n\nசுவீடனின் தேசிய பாதுகாப்பு ஆலோசகர் ஹென்ரிக் லேண்டர்ஹோல்ம் திங்கட்கிழமை (ஜனவரி 27) பதவிவிலகுவதாக  அறிவித்துள்ளார்.\n\nஹோட்டல் ஒன்றில் ரகசிய ஆவணங்களைஅவர்  மறந்துவிட்டு வந்ததையடுத்து காவல்துறை விசாரணையைத் தொடங்கியுள்ள நிலையில் அவர் பதவிவிலகலை அறிவித்துள்ளார்.\n\nஒரு நேர்காணலுக்குப் பிறகு குறிப்பேட்டையும் விட்டுச் சென்றது, வெளிநாட்டு தூதரகம் ஒன்றில் தனது கைபேசியை மறந்துவிட்டு வந்தது என்று ஸ்வீடன் ஊடகங்கள் அண்மைய வாரங்களில் வெளிப்படுத்திவரும் முக்கியமான அவரது தேசிய பாதுகாப்புக்கு பங்கம் விளைவிக்கும் தொடர் சம்பவங்களில் இதுவும் ஒன்று.\n\nஈராண்டுகளுக்கு முன்னர் அவர் பதவியேற்றபோது, பிரதமர் உல்ப் கிறிஸ்டர்ஸனுடனான அவரது நீண்டகால நட்பு குறித்த விவாதம் ஏற்பட்டது.\n\nரகசிய ஆவணங்களை 2023 மார்ச்சில் ஹோட்டல் மாநாட்டு மைய பாதுகாப்பகத்தில் விட்டுச் சென்றது மிகவும் கடுமையானதாகக் கருதப்படுகிறது.\n\n“அதுகுறித்து முன்னோட்ட விசாரணை தொடங்கப்பட்டுள்ளதாகத் தெரிவிக்கப்பட்டது,” என்று ஏஎஃப்பி பெற்ற அறிக்கையில் 61 வயதான அவர் எழுதியுள்ளார்.\n\n“இதுகுறித்து பிரதமரிடம் நான் தெரிவித்துள்ளேன். இச்சூழலில், நான் இனி எனது பணியைத் தொடரமுடியாது என்பதை நாங்கள் ஒப்புக் கொண்டுள்ளோம், அதனால்தான் நான் பதவி விலகுகிறேன்,” என்று அவர் கூறினார்.\n\nஎதிர்க்கட்சியினர் அவர் பதவி விலக வேண்டும் என்று அழைப்பு விடுத்த நிலையில், திரு கிறிஸ்டர்ஸன் பல வாரங்களாக திரு லேண்டர்ஹோம் வேலையில் நீடிப்பதற்கு, அவரது திறனை ஆதரித்துப் பேசி வந்தார்.\n\nகாவல்துறை விசாரணை அதை இப்போது சாத்தியமற்றதாக்கி உள்ளது என்று பிரதமர் ஜனவரி 27 அன்று தெரிவித்தார்.\n\nசுவீடனின் ‘டேஜென்ஸ் நைஹெட்டர்’ பத்திரிகைச் செய்தியின்படி, அந்த ஆவணங்களை ஹோட்டல் துப்புரவு ஊழியர்கள் கண்டுபிடித்தனர். அவர்களது சக ஊழியர் அவற்றை மீட்டெடுத்தார்.\n\nகுறிப்புச் சொற்கள்\n\nஉலகம்\n\nசுவீடன்\n\nபதவி விலகல்\n\nபிரதமர்\n\nதொடர்புடைய செய்திகள்\n\nடிக்டாக்கை வாங்க மைக்ரோசாஃப்ட் பேச்சு நடத்துவதாக டிரம்ப் தகவல்\n\n28 Jan 2025\n\n-\n\n12:25 PM", "images": [{"image_url": "https://cassette.sphdigital.com.sg/image/tamilmurasu/185dcfe041c407eb6d8f20627c51ab5182ec74b6be06a1b6b93f2a8a52fe1d99?w=825", "alt_text": "676c68f5-88ee-46aa-b1fa-df3e2849f8ee", "caption": "சுவீடன் பிரதமர் கிறிஸ்டர்ஸன் பல வாரங்களாக திரு லேண்டர்ஹோம் வேலையில் நீடிப்பதற்கு, அவரது திறனை ஆதரித்துப் பேசி வந்தார்.  - படம்: ராய்ட்டர்ஸ்"}, {"image_url": "https://cassette.sphdigital.com.sg/image/tamilmurasu/9d44369c5ed2861dd82b6a03c58bc819ca7f79ebfd0373eea08a32fe8d4767a6?w=235", "alt_text": "அமெரிக்க அதிபர் டோனல்ட் டிரம்ப், டிக்டாக் நிறுவனத்தை வாங்குவதன் தொடர்பில் சில தரப்பினருடன் பேச்சு நடத்துவதாக முன்னர் தெரிவித்திருந்தார்.", "caption": null}]}
{"article_url": "https://tamilmurasu.com.sg/india/new-four-storey-building-burari-collapsed", "site_title": "புராரியில் புதுக் கட்டடம் இடிந்து விழுந்தது; இருவர் பலி", "publish_date": "2025-01-28", "content": "புராரியில் புதுக் கட்டடம் இடிந்து விழுந்தது; இருவர் பலி\n\n28 Jan 2025 - 2:52 pm\n\n1\n\nmins read\n\n12 பேர் மீட்பு; பலரை இன்னும் காணவில்லை\n\nஇடிபாடுகளுக்கிடையே இன்னமும் பலர் சிக்கியிருப்பதாக அஞ்சப்படுகிறது. -\n\nபடம்: இந்திய ஊடகம்\n\nAI\n\nSUMMARISE IN ENGLISH\n\nNew four-storey building in Burari collapsed\n\nA four-storey building collapsed in Burari, South Delhi on Monday evening, leaving 12 people rescued and several feared trapped under rubble. Delhi Police and rescue teams are on-site, with three girls among those saved. The area has been cordoned off for safety. Delhi Chief Minister Arvind Kejriwal expressed concern about the incident. Investigation is ongoing.\n\nGenerated by AI\n\nபுதுடெல்லி:\n\nபுதிதாகக் கட்டி முடிக்கப்பட்ட நான்கு மாடிக் கட்டடம் ஒன்று, ஜனவரி 27ஆம் தேதி இடிந்து விழுந்தது.\n\nதெற்கு டெல்லியின் புராரியில் திங்கட்கிழமை மாலை நடந்த இச்சம்பவத்தில், இருவர் உயிரிழந்துவிட்டனர். குறைந்தது 12 பேர் இதுவரை மீட்கப்பட்டதாக அதிகாரிகள் தெரிவித்துள்ளனர்.\n\nஇருப்பினும் இடிபாடுகளுக்கு இடையே பலர் இன்னமும் சிக்கியிருக்கக்கூடும் என்று அஞ்சப்படுகிறது.\n\nஆஸ்கார் பொதுப் பள்ளிக்கு அருகே 200 சதுர முற்றத்தில் அமைந்துள்ள கட்டடம் ஒன்று இடிந்து விழுந்ததாகத் தங்களுக்கு மாலை ஏழு மணியளவில் தகவல் கிடைத்தது என்று டெல்லி காவல்துறையினர் அறிக்கை வெளியிட்டனர்.\n\nஇதுவரை மீட்கப்பட்டோர் அருகிலுள்ள மருத்துவமனைக்குக் கொண்டு செல்லப்பட்டதாகவும் கூறப்பட்டது. மீட்கப்பட்டவர்களில் மூன்று சிறுமிகளும் அடங்குவர்.\n\nஆரம்பக்கட்ட தகவல்களின்படி, கட்டடம் இடிந்ததற்கு அதன் அடித்தள கட்டமைப்பு பலவீனமாக இருந்திருக்கலாம் என்று தெரியவருகிறது. இருப்பினும், விசாரணைகள் தொடா்ந்து நடந்து வருகின்றன.\n\nஇந்நிலையில், கூடுதல் பாதிப்பு ஏற்படாமல் இருக்க அப்பகுதியில் காவல்துறையினர் பாதுகாப்புத் தடுப்புகள் இட்டுள்ளனர்.\n\nஇதற்கிடையே, புராரியில் கட்டடம் இடிந்து விழுந்த சம்பவம் தமக்குப் பெரும் கவலையை அளித்துள்ளதாக டெல்லி முன்னாள் முதல்வரும் ஆம் ஆத்மி கட்சியின் தலைவருமான அரவிந்த் கெஜ்ரிவால் சமூக ஊடகத்தில் பதிவிட்டுள்ளார்.\n\nகுறிப்புச் சொற்கள்\n\nடெல்லி\n\nஅதிஷி\n\nமுதல்வர்\n\nகட்டடம்\n\nபாதிப்பு\n\nஅறிக்கை\n\nதொடர்புடைய செய்திகள்\n\nஅர்ஜென்டினாவில் ஹோட்டல் இடிந்து விழுந்ததில் ஒருவர் மரணம்\n\n30 Oct 2024\n\n-\n\n11:48 AM\n\nபெங்களூரு விபத்து: கட்டட உரிமையாளரின் மகன் கைது!\n\n23 Oct 2024\n\n-\n\n6:47 PM\n\nமூன்று மாடிக் கட்டடம் இடிந்து விழுந்து எட்டுப் பேர் உயிரிழப்பு\n\n08 Sep 2024\n\n-\n\n1:11 PM\n\nமீரட்டில் வீடு இடிந்ததில் பத்துப் பேர் உயிரிழப்பு\n\n15 Sep 2024\n\n-\n\n12:20 PM\n\nபெங்களூரு: சட்டவிரோதமாகக் கட்டப்பட்ட 400 கட்டடங்களை இடிக்க உத்தரவு\n\n04 Jan 2025\n\n-\n\n5:11 PM", "images": [{"image_url": "https://cassette.sphdigital.com.sg/image/tamilmurasu/cfee949a3834f96a560d8bc633e8c12b476f80d3c077bc73990f7f21f6bbcbae?w=825", "alt_text": "8ab007e6-3a09-4d31-8f84-4ea67357b590", "caption": "இடிபாடுகளுக்கிடையே இன்னமும் பலர் சிக்கியிருப்பதாக அஞ்சப்படுகிறது. - படம்: இந்திய ஊடகம்"}, {"image_url": "https://cassette.sphdigital.com.sg/image/tamilmurasu/3d27cf4cd54156b3c1c9e7ba0e3af22c2e883ab9adf57505b0d9ec8b135cf8f4?w=235", "alt_text": "ஹோட்டல் இடிந்து விழுந்ததைத் தொடர்ந்து, இடிபாடுகளுக்கு அடியில் சிக்கியவர்களை மீட்கும் பணியில் ஊழியர்கள் ஈடுபட்டனர்.", "caption": null}, {"image_url": "https://cassette.sphdigital.com.sg/image/tamilmurasu/a9b661e136821180a21a0d44cc82244e23da17209d66473d446ff0eb60c18f7c?w=235", "alt_text": "கட்டட விபத்து நடந்த பகுதியில் மீட்புப் பணியாளர்கள் மீட்புப் பணியில் ஈடுபட்டிருக்கிறார்கள்.", "caption": null}, {"image_url": "https://cassette.sphdigital.com.sg/image/tamilmurasu/608bd0e1083fb99d3ca35dcc5ccbcec07e110da374d1cd94a185f38b24328231?w=235", "alt_text": "செப்டம்பர் 7ஆம் தேதி பிற்பகல் அந்த வர்த்தகக் கட்டடம் இடிந்து விழுந்தது.", "caption": null}, {"image_url": "https://cassette.sphdigital.com.sg/image/tamilmurasu/f225ebe54b5fd4e6fbe2258ebe78443dd0457ba28d19fa93ab100bbf079914f8?w=235", "alt_text": "இடிபாடுகளுக்குள் சிக்கியுள்ளோரை மீட்க அக்கம்பக்கத்தினரும் உதவி வருகின்றனர்.", "caption": null}, {"image_url": "https://cassette.sphdigital.com.sg/image/tamilmurasu/3196ad54f5ad8c5313fa3e78cdd796df76e6ac6ec4f380567845f0aa0140c1c8?w=235", "alt_text": "அனுமதியின்றிக் கட்டப்பட்ட ஒரு கட்டடம் இடிந்து விழுந்ததில் ஒன்பது பேர் உயிரிழந்ததை அடுத்து, அனுமதியற்ற கட்டுமானத்தைத் தடுக்கும் பணிகளை பெங்களூரு மாநகராட்சி முடுக்கிவிட்டுள்ளது.", "caption": null}]}
{"article_url": "https://tamilmurasu.com.sg/world/china-primary-physical-education-schools-interest-rates-rise", "site_title": "பள்ளிகளில் உடற்பயிற்சிக் கல்வியை முக்கிய பாடமாக்குகிறது சீனா", "publish_date": "2025-01-28", "content": "பள்ளிகளில் உடற்பயிற்சிக் கல்வியை முக்கிய பாடமாக்குகிறது சீனா\n\n28 Jan 2025 - 1:58 pm\n\n2\n\nmins read\n\nபள்ளிகளில் உடற்பயிற்சிக் கல்வியை இரண்டாம் நிலைப் பாடமாக இல்லாமல், முக்கியப் பாடங்களில் ஒன்றாக்குகிறது சீனா. -\n\nகோப்புப் படம்: ராய்ட்டர்ஸ்\n\nAI\n\nSUMMARISE IN ENGLISH\n\nChina to primary physical education in schools as interest rates rise\n\nChina is making physical education a top priority in schools to combat rising childhood obesity. Officials aim for holistic education, integrating physical fitness with academics. The Ministry of Education mandates daily exercise and encourages the development of skills in major sports. Performance-based pay will be introduced for physical education teachers, and efforts will be made to train more teachers, particularly in rural areas. The country's obesity rate has increased significantly since 2019, with 15.2% of boys and 7.7% of girls classified as obese in 2022.\n\nGenerated by AI\n\nஹாங்காங்:\n\nபள்ளிகளில் உடற்பயிற்சிக் கல்வியை இரண்டாம் நிலைப் பாடமாக இல்லாமல் முக்கியப் பாடங்களில் ஒன்றாக்குகிறது சீனா.\n\nகுழந்தைப் பருவ உடற்பருமன் அதிகரித்து வரும்நிலையில், ‘முழுமையான கல்வி’யை அந்நாடு நாடுவதாக அதிகாரிகள் தெரிவித்தனர்.\n\nசீனம், கணிதம், ஆங்கிலம் போன்ற பாட ஆசிரியர்களைப் போலவே உயர்பயிற்சி ஆசிரியர்களும் நடத்தப்படுவதை தொடக்கநிலை, உயர்நிலைப் பள்ளிகள் உறுதி செய்ய வேண்டும். மேலும், கால்பந்து, கூடைப்பந்து , கைப்பந்து போன்ற முக்கிய விளையாட்டுகளில் திறன்களை வளர்ப்பதற்கான முயற்சிகளைத் தீவிரப்படுத்த வேண்டும் என்று அந்நாட்டு கல்வி அமைச்சு அறிவித்துள்ளதாக சின்ஹுவா செய்தி தெரிவித்தது.\n\n“முழுமையான பள்ளிக்கல்விக்கான அணுகுமுறையில் உடற்பயிற்சிக் கல்வியும் அடங்கும். ஏட்டுக்கல்வியுடன் உடல் உறுதியையும் ஒருங்கிணைப்பது மாணவர்களின் முழுமையான வளர்ச்சிக்கு உதவி, அவர்களை எதிர்காலத்திற்காக தயாராக வளர்க்கும்,” என்று அமைச்சு கூறியது.\n\nசீனாவை 2035ஆம் ஆண்டிற்குள் சிறந்த கல்வியறிவு பெற்ற நாடாக உருவாக்குவதற்கான தனது முதல் தேசிய திட்டத்தை அந்நாடு ஜனவரி மாதம் வெளியிட்டதைத் தொடர்ந்து, இந்த நடவடிக்கைகள் எடுக்கப்பட்டுள்ளன.\n\nகிட்டப்பார்வை (மையோபியா), உடற்பருமன் விகிதங்களைக் கட்டுப்படுத்த,தொடக்கநிலை, உயர்நிலைப் பள்ளி மாணவர்கள் அன்றாடம் குறைந்தது இரண்டு மணி நேரக் கட்டாய உடற்பயிற்சி உள்ளிட்ட நடவடிக்கைகள் அத்திட்டத்தில் அடங்கும்.\n\nசீனாவில் 2022ன் நடுப்பகுதியில் ஏறக்குறைய 120,000 உடற்பயிற்சி ஆசிரியர்கள் பற்றாக்குறை இருந்தது. இதில் கிராமப்புறங்கள் மிகவும் பாதிக்கப்பட்டுள்ளன. புதிய நடவடிக்கை ஓய்வுபெற்ற விளையாட்டு வீரர்கள், ராணுவ வீரர்களை அப்பணிக்குச் சேர்ப்பதை ஊக்குவிக்கும் என்று சின்ஹுவா குறிப்பிட்டது.\n\nமற்றப் பாட ஆசிரியர்களுக்கு அளிக்கப்படுவதைப் போன்றே உடற்கல்வி ஆசிரியர்களுக்கும்  பள்ளிக்கு பிந்தைய விளையாட்டுக் கடமைகள், குழுப் பயிற்சிக்கு செயல்திறன் அடிப்படையிலான ஊதியம் பெறுவர்.\n\nகொவிட்-19 முடக்கநிலையின்போது உடல் செயல்பாடுகள் குறைந்ததாலும் நொறுக்குத் தீனிகளை இணையத்தில் தருவிப்பு ஆணை செய்வதாலும் 2019 முதல் இளையர் உடற்பருமன் அதிகரித்துள்ளது.\n\nபொருளியல் மந்தமடைந்து, மோசமான உணவுப் பழக்கத்திற்கும் குறைவான உடல் செயல்பாட்டிற்கும் வழிவகுக்கும் அடிப்படை மாற்றங்களால், அடுத்த 10-12 ஆண்டுகளில் உடற்பருமன் விகிதம் உயரும் என்று மருத்துவர்கள் கணிக்கிறார்கள்.\n\nசீனாவில் பருமனான ஆண்பிள்ளைகளின் விகிதம் 1990ன் 1.3 விழுக்காட்டிலிருந்து 2022ல் 15.2% ஆக உயர்ந்தது. இது அமெரிக்காவின் 22 விழுக்காட்டுக்கு அடுத்தநிலை என்றாலும்,  ஜப்பானின் 6 விழுக்காடு, பிரிட்டன், கனடாவின் 12 விழுக்காடு, இந்தியாவின் 4 விழுக்காட்டைவிட அதிகம்.\n\nபருமனான பெண் பிள்ளைகன் விகிதம் 1990ல் 0.6 விழுக்காடாக  இருந்தது  2022ல் 7.7% ஆக உயர்ந்துள்ளது.\n\n“சீனாவில் இறப்பு, உடல் செயலிழப்புக்கு இட்டுச்செல்லும் முக்கிய  உடல்பிரச்சினைகளில்  ஆறாவது இடத்தில் உள்ள உடற்பருமன், நாட்டின் முக்கிய உடல்நலப் பிரச்சினையாகி உள்ளது,” என்று தேசிய சுகாதார ஆணையம் அக்டோபரில் தெரிவித்தது.\n\nகுறிப்புச் சொற்கள்\n\nஉலகம்\n\nசீனா\n\nஉடற்பயிற்சி\n\nஉடற்பருமன்\n\nகல்வி\n\nபள்ளிக் கல்வி\n\nதொடர்புடைய செய்திகள்\n\nமுளையிலேயே சரிசெய்வது வருங்காலம் சிறக்க உதவும்\n\n26 Jan 2025\n\n-\n\n6:00 AM", "images": [{"image_url": "https://cassette.sphdigital.com.sg/image/tamilmurasu/0917bc14bb8e213260fc5167bafe7e50b7afba8f739c062b8b645900b84765a7?w=825", "alt_text": "c8a64c02-15ad-4bac-b9ac-ed9280b553c4", "caption": "பள்ளிகளில் உடற்பயிற்சிக் கல்வியை இரண்டாம் நிலைப் பாடமாக இல்லாமல், முக்கியப் பாடங்களில் ஒன்றாக்குகிறது சீனா. - கோப்புப் படம்: ராய்ட்டர்ஸ்"}, {"image_url": "https://cassette.sphdigital.com.sg/image/tamilmurasu/593e98bfae5fb83e811f7e33d9fb4ae6ee4a7b4c307411061e82291627a62530?w=235", "alt_text": "தம் மகன் ஜேஸ்பர் டான், 6, ஐபேட் சாதனத்தைப் பயன்படுத்துவதைப் பார்க்கும் மைக்கல் டான், 41.", "caption": null}]}
{"article_url": "https://tamilmurasu.com.sg/world/new-zealand-loosens-visitor-visas-court-remote-workers", "site_title": "மின்னிலக்கத் திறனாளர்களை ஈர்க்க விசா கட்டுப்பாடுகளில் நியூசிலாந்து தளர்வு", "publish_date": "2025-01-28", "content": "மின்னிலக்கத் திறனாளர்களை ஈர்க்க விசா கட்டுப்பாடுகளில் நியூசிலாந்து தளர்வு\n\n28 Jan 2025 - 1:58 pm\n\n2\n\nmins read\n\nபுதிய விசா விதிமுறைகளை நியூசிலாந்து திங்கட்கிழமை (ஜனவரி 27) அறிவித்தது. -\n\nகோப்புப் படம்: ராய்ட்டர்ஸ்\n\nAI\n\nSUMMARISE IN ENGLISH\n\nNew Zealand loosens visitor visas to court remote workers\n\nNew Zealand has eased visa restrictions for remote workers to boost its economy. Tourists can now stay up to nine months and work for non-New Zealand employers. The government aims to attract tech talent from the US and East Asia, while ensuring that local citizens' jobs are not affected. The initiative is part of a campaign to address New Zealand's economic slowdown.\n\nGenerated by AI\n\nலண்டன்:\n\nஇணையம் வாயிலாக வேலை செய்வோரை தன்பக்கம் ஈர்க்கும் வகையில் நியூசிலாந்து தனது வருகையாளர் விசாவுக்கான கட்டுப்பாடுகளைத் தளர்த்தி உள்ளது.\n\nஉலகின் எந்த மூலையில் இருந்தும் வேலை செய்யக்கூடிய திறனாளர்களால் பொருளியல் வளர்ச்சியை ஊக்குவிக்க முடியும் என்று நியூசிலாந்து நம்புகிறது.\n\nஅதனால், நலிவடைந்துள்ள தனது பொருளியலுக்கு புத்துணர்வூட்டும் வகையில் திங்கட்கிழமை (ஜனவரி 27) விசா கட்டுப்பாடுகளைத் தளர்க்கும் அறிவிப்பை நியூசிலாந்து நிதி அமைச்சர் நிக்கோலா வில்லிஸ் வெளியிட்டார்.\n\nநியூசிலாந்துக்குச் சுற்றுப்பயணியாக வரும் வெளிநாட்டினர் ஒன்பது மாதங்கள் வரையில் அங்கு தங்கி இருக்கலாம். ஆனால், அவர்கள் வெளிநாட்டு முதலாளிகளுக்காக வேலை செய்யக்கூடாது என்ற கட்டுப்பாடு இருந்தது. அந்தக் கட்டுப்பாடு தற்போது நீக்கப்பட்டு உள்ளதாக திருவாட்டி வில்லிஸ் கூறினார்.\n\n“முற்றிலும் புதிய வகை வருகையாளர்களுக்காக விசா தனது கதவுகளைத் திறந்துள்ளது,” என்று அவர் செய்தியாளர்களிடம் கூறினார்.\n\nஉலகத் திறனாளர்களை வரவேற்கும் இடம் என்னும் பட்டியலில் நியூசிலாந்தையும் இடம்பெறச் செய்யும் வகையில் புதிய விதிமுறைகள் இருக்க வேண்டும் என்று அரசாங்கம் எண்ணுவதாக அவர் தெரிவித்தார்.\n\n“சுற்றுப் பயணிகளுக்காக விசாவில் தளர்வுகள் அறிவிக்கப்பட்டாலும் அவர்கள் நியூசிலாந்து நிறுவனங்களில் வேலை செய்ய அனுமதிக்கப்பட மாட்டார்கள் என்பதில் மாற்றமில்லை.\n\n“எனவே நியூசிலாந்து குடிமக்களின் வேலைகளுக்குப் போட்டியாக வெளிநாட்டினர் இருக்க மாட்டார்கள்,” என்றும் திருவாட்டி வில்லிஸ் விளக்கினார்.\n\n2024 மூன்றாம் காலாண்டில் நியூசிலாந்து பொருளியல் நிலவரம் மந்தநிலைக்கு இட்டுச் செல்லும் அளவுக்கு மோசமாக இருந்தது. அதனைத் தூக்கி நிறுத்தும் முயற்சியாக உலகம் முழுவதும் உள்ள தொழில்நுட்பத் திறனாளர்களை வரவேற்கும் பிரசார விளம்பரங்களை நியூசிலாந்து வெளியிட உள்ளதாக அவர் கூறினார்.\n\nகுறிப்பாக, அமெரிக்கா மற்றும் கிழக்கு ஆசிய நாடுகளின் திறனாளர்களைப் பெரிதும் வரவேற்பதாகக் குறிப்பிட்ட அவர், அத்தகைய ஊழியர்களோடு அவர்கள் பணியாற்றும் நிறுவனங்களையும் நியூசிலாந்து வரவேற்பதாகக் கூறினார்.\n\nஇணையம் வாயிலாகப் பணிபுரியும் மின்னிலக்கத் திறனாளர்கள் அதிக வருவாய் ஈட்டுக்கூடியவர்கள் என்பதால் கடைகள், உணவகங்கள் மற்றும் தங்குவிடுதிகளில் வர்த்தகம் பெருகும் என்று எதிர்பார்ப்பு நிலவுகிறது.\n\nகுறிப்புச் சொற்கள்\n\nநியூசிலாந்து\n\nவிசா\n\nகட்டுப்பாடு\n\nதொடர்புடைய செய்திகள்\n\nநியூசிலாந்திலிருந்து வெளியேறுவோர் எண்ணிக்கை 2024ல் சாதனை அளவாக உயர்ந்தது\n\n24 Jan 2025\n\n-\n\n4:54 PM", "images": [{"image_url": "https://cassette.sphdigital.com.sg/image/tamilmurasu/ddadddb47e4b2b92bce3249a3e825b9d39fe1034b25bca2d2ae5d96592c2483e?w=825", "alt_text": "93853709-1e21-45ec-b139-a862535d7ccd", "caption": "புதிய விசா விதிமுறைகளை நியூசிலாந்து திங்கட்கிழமை (ஜனவரி 27) அறிவித்தது. - கோப்புப் படம்: ராய்ட்டர்ஸ்"}, {"image_url": "https://cassette.sphdigital.com.sg/image/tamilmurasu/ddadddb47e4b2b92bce3249a3e825b9d39fe1034b25bca2d2ae5d96592c2483e?w=235", "alt_text": "5.3 மில்லியன் மக்கள்தொகையைக் கொண்ட நியூசிலாந்து, கடந்த சில ஆண்டுகளாக பொருளியல் நெருக்கடிகளை எதிர்கொண்டு வருகிறது.", "caption": null}]}
{"article_url": "https://tamilmurasu.com.sg/community/pongal-celebration-jurong-west-secondary-school", "site_title": "பள்ளியில் பொங்கல் குதூகலம்", "publish_date": "2025-01-28", "content": "பள்ளியில் பொங்கல் குதூகலம்\n\n28 Jan 2025 - 1:54 pm\n\n2\n\nmins read\n\nபொங்கல் கொண்டாட்டத்தில் பங்கேற்ற ஆசிரியர்கள், மாணவர்கள். -\n\nபடம்: இரா மூர்த்தி\n\n1\n\nof\n\n2\n\nவேற்றினத்தவர் பொங்கல் தயாரித்து மகிழ்ந்தனர். -\n\nபடம்: இரா மூர்த்தி\n\n1\n\nof\n\n2\n\nபொங்கல் கொண்டாட்டத்தில் பங்கேற்ற ஆசிரியர்கள், மாணவர்கள். -\n\nபடம்: இரா மூர்த்தி\n\n1\n\nof\n\n2\n\nவேற்றினத்தவர் பொங்கல் தயாரித்து மகிழ்ந்தனர். -\n\nபடம்: இரா மூர்த்தி\n\n1\n\nof\n\n2\n\nபொங்கல் கொண்டாட்டத்தில் பங்கேற்ற ஆசிரியர்கள், மாணவர்கள். -\n\nபடம்: இரா மூர்த்தி\n\n1\n\nof\n\n2\n\nAI\n\nSUMMARISE IN ENGLISH\n\nPongal celebration at Jurong West Secondary School\n\nJurong West Secondary School celebrated Pongal, a harvest festival, on January 16th. The school decorated the campus and hosted activities to showcase Tamil culture, including kolam and coloring. The principal and other teachers participated in the festivities, learning about the festival's traditions. Students benefited from the experience, gaining insights into Tamil culture. Additionally, a kabadi game was held on January 20th, bringing the community together in celebration.\n\nGenerated by AI\n\nஜூரோங் வெஸ்ட் உயர்நிலைப் பள்ளியில் ஜனவரி 16ஆம் தேதி பிற இனத்து ஆசிரியர்களோடும் மாணவர்களோடும் பொங்கல் விழா மிகச் சிறப்பாகக் கொண்டாடப்பட்டது.\n\nஅதற்கு இரண்டு நாள்களுக்கு முன்பே பள்ளி அலுவலகத்திற்கு முன்னால் உள்ள அனைத்துத் தூண்களிலும் கரும்புகளையும் மின்விளக்குகளையும் தொங்கவிட்டனர். பள்ளி அலுவலக வாசலுக்கு முன் கோலமிடப்பட்டு வண்ணப் பொடிகளால் அலங்கரிக்கப்பட்டது.\n\nபள்ளி முதல்வர் செல்வி டான் பொங்கல் விழா கொண்டாடப்படுவதன் பின்னனியைக் கேட்டுத் தெரிந்துகொண்டதுடன் பொங்கல் விழாவைக் கொண்டாட ஆயத்தமானார்.\n\nஜனவரி 16ஆம் தேதி வியாழக்கிழமையன்று மதியம் 2 மணிக்கு மேல் பொங்கல் வைக்கும் அங்கம் ஆரம்பமானது. பள்ளி முதல்வர், துணை முதல்வர்கள் ஆகியோர் பால் பொங்கிவந்து வழிந்தபோது பிற இன ஆசிரியர்களுடனும் மாணவர்களுடனும் இணைந்து ‘பொங்கலோ! பொங்கல்’  என்று கூவினர். பள்ளி முதல்வரும் மற்ற ஆசிரியர்களும் பொங்கலை உண்டு மகிழ்ந்தனர்.\n\nபொங்கல் விழா கொண்டாடப்படுவதன் நோக்கம், அதன் மரபுசார்ந்த செய்திகள், நிகழ்வுகள் போன்றவற்றை மாணவர்கள் அறிந்துகொண்டனர். பொங்கல் சார்ந்த பண்பாட்டுக் கூறுகளும் இதன்வழி மாணவர்களுக்குக் கற்பிக்கப்பட்டன. கோலமிடுதல், வண்ணமிடுதல் எனப் பல நடவடிக்கைகளிலும் மாணவர்கள் பங்கேற்றுத் தமிழர் மரபும் பண்பாடும் சார்ந்த பல செய்திகளை அறிந்துகொண்டனர்.\n\nமாணவர்களுக்கு அனுபவக் கல்வியை வழங்குவதற்கான தளங்களில் பொங்கல் விழாவும் முக்கியப் பங்கு வகிப்பதால் பள்ளித் தமிழ்ப் பிரிவு ஆசிரியர்கள் ஆண்டுதோறும் இந்த விழாவைக் கொண்டாடி வருகின்றனர். இதில் தங்கள் தமிழ்மொழி நிலையத்தில் படிக்கும் பல பள்ளிகளைச் சேர்ந்த மாணவர்களும் கலந்துகொண்டு பயனடைந்தனர்.\n\nபொங்கல் கொண்டாட்டங்களில் ஒன்றான காணும்பொங்கல் நிகழ்வு ஜனவரி 20ஆம் தேதி திங்கட்கிழமை 7.35 மணியளவில் பள்ளியரங்கத்தில் நடைபெற்றது. இதில் தமிழர்களின் பாரம்பரிய விளையாட்டான கபடி விளையாட்டை விளையாடினர். அனைத்து இன மாணவர்களும் ‘கபடி கபடி’ என்று கூச்சலிட்டு பள்ளி அரங்கத்தை அதிரவைத்தது அனைவரையும் மகிழ்ச்சி வெள்ளத்தில் மூழ்கடித்தது.\n\nகுறிப்புச் சொற்கள்\n\nஉயர்நிலைப் பள்ளி\n\nபள்ளிக் கல்வி\n\nஜூரோங்\n\nஆசிரியர்கள்\n\nமாணவர்கள்\n\nமுதல்வர்\n\nபொங்கல்\n\nதமிழர்\n\nவிழா\n\nதொடர்புடைய செய்திகள்\n\nசிங்கப்பூரை ஒருங்கிணைக்கும் அடித்தள அமைப்புகளின் பொங்கல் கொண்டாட்டங்கள்\n\n27 Jan 2025\n\n-\n\n9:33 PM\n\nநெற்பயிரின் சிறப்பை உணர்ந்த தாம்சன், மேரிமவுண்ட் வட்டாரவாசிகள்\n\n26 Jan 2025\n\n-\n\n5:30 AM\n\nசன்லவ் முதியோர் பராமரிப்பு நிலையத்தில் கிராமியக் கலைமணம்\n\n27 Jan 2025\n\n-\n\n9:32 PM\n\nநீ சூன் லிங்க் குழுத்தொகுதியில் பொங்கல் கொண்டாட்டம்\n\n28 Jan 2025\n\n-\n\n1:37 PM\n\nபத்தாண்டுகளாக நடைபெற்று வரும் பொங்கல் விழா\n\n26 Jan 2025\n\n-\n\n5:30 AM\n\nசூச்சின் தொடக்கப்பள்ளியும் சூச்சின் பாலர் பள்ளியும் இணைந்து கொண்டாடிய பொங்கல்\n\n27 Jan 2025\n\n-\n\n5:10 AM\n\nமுதியோர் சுவைத்த இனிப்பு விருந்து\n\n26 Jan 2025\n\n-\n\n5:30 AM", "images": [{"image_url": "https://cassette.sphdigital.com.sg/image/tamilmurasu/10480b8ae38f637a5ce240552bd2fc503f0926e05d8d3728e97beaa82897a15a?w=825", "alt_text": "7d558475-19ed-4052-9baa-c88e3ca14904", "caption": "பொங்கல் கொண்டாட்டத்தில் பங்கேற்ற ஆசிரியர்கள், மாணவர்கள். - படம்: இரா மூர்த்தி 1 of 2"}, {"image_url": "https://cassette.sphdigital.com.sg/image/tamilmurasu/9d6eb2536bfbfe75c00e94212f0e41c8084393382d7ccb409403914a520cae03?w=825", "alt_text": "da9b16c7-7324-4d7d-8e4f-e56bd562843f", "caption": "வேற்றினத்தவர் பொங்கல் தயாரித்து மகிழ்ந்தனர். - படம்: இரா மூர்த்தி 1 of 2"}, {"image_url": "https://cassette.sphdigital.com.sg/image/tamilmurasu/fc8794d3b5101439c99ad536b83426ce1725ed780640a77fc950aa562f18d4a7?w=235", "alt_text": "அடித்தளத் தலைவர்களும் வட்டாரவாசிகளும் சூழ, ஈசூன் வட்டார பொங்கல் கொண்டாட்டத்தில் கலந்துகொண்ட நாடாளுமன்ற உறுப்பினர் டாக்டர் ஃபைஷல் இப்ராஹிம் (நடுவில்).", "caption": null}, {"image_url": "https://cassette.sphdigital.com.sg/image/tamilmurasu/5376e89af3bd5f720503a173aedc6522854948b1d3c3eb278941651927c21d70?w=235", "alt_text": "கல்விக்கான துணையமைச்சர் கான் சியாவ் ஹுவாங்குடன் (இடமிருந்து 4வது) நிகழ்ச்சி ஏற்பாட்டாளர்கள், பங்கேற்பாளர்கள்.", "caption": null}, {"image_url": "https://cassette.sphdigital.com.sg/image/tamilmurasu/4cb4648e6f06db535e07c147937924ccc183d29aab2c6bd189b23010463dc295?w=235", "alt_text": "சன்லவ் வாம்போ வியூ பராமரிப்பு நிலையத்தில் பொய்க்கால் மயிலாட்டம். ", "caption": null}, {"image_url": "https://cassette.sphdigital.com.sg/image/tamilmurasu/946588b0bffb5d4b2cfb61f6f346f99ec4e9c1785bccd206e4156f602cd35345?w=235", "alt_text": "நீ சூன் குழுத்தொகுதி அடித்தள அமைப்புகளுக்கான ஆலோசகர் டெரிக் கோ உறியடிக்கும் விளையாட்டில் பங்கேற்றார்.", "caption": null}, {"image_url": "https://cassette.sphdigital.com.sg/image/tamilmurasu/ba58bc06074170de30e59103e06e468c82c4e7df16356ba276941ad4d20ecb42?w=235", "alt_text": "ஏங்கர்வேல் சமூக மன்ற நற்பணிச் செயற்குழுவின் பொங்கல் கொண்டாட்டத்தில் கரகாட்டம் உள்ளிட்ட பாராம்பரியக் கிராமிய நடனங்கள் இடம்பெற்றன.", "caption": null}, {"image_url": "https://cassette.sphdigital.com.sg/image/tamilmurasu/61d059a79165f801af8b55a2a83bd5b7cb07b849d66a1e6eeba4ec14fb3a3cf5?w=235", "alt_text": "பள்ளி மாணவர்கள் வரைந்த பொங்கல் பானைகள்.", "caption": null}, {"image_url": "https://cassette.sphdigital.com.sg/image/tamilmurasu/aaa99c8ad904e43c6abda0fc91b7b178bd0cd4251491fc7d4c4183bac8067175?w=235", "alt_text": "சன்லவ் துடிப்பான மூப்படைதல் நிலையத்தைச் சேர்ந்த சுமார் 50 முதியவர்களுக்குப் பொங்கலை வழங்கும் தொண்டூழியர் மகாலிங்கம், 76. ", "caption": null}]}
{"article_url": "https://tamilmurasu.com.sg/singapore/global-sea-level-can-rise-1-9-m-2100", "site_title": "உலகெங்கும் 2100ஆம் ஆண்டில் கடல் மட்டம் 1.9 மீட்டர் வரை உயரக்கூடும்", "publish_date": "2025-01-28", "content": "உலகெங்கும் 2100ஆம் ஆண்டில் கடல் மட்டம் 1.9 மீட்டர் வரை உயரக்கூடும்\n\n28 Jan 2025 - 12:43 pm\n\n1\n\nmins read\n\nமுந்தைய முன்னுரைப்புகளைவிட அதிகமாக உயரும் என்கிறது என்டியு ஆய்வு\n\n2100ஆம் ஆண்டுவாக்கில் உலகெங்கும் கடல் மட்டம் 23 சென்டிமீட்டர் முதல் 115 சென்டிமீட்டர் வரை உயரக்கூடும் என்று ஆய்வில் தெரியவந்துள்ளது. -\n\nகோப்புப் படம்: ஸ்ட்ரெய்ட்ஸ் டைம்ஸ்\n\nAI\n\nSUMMARISE IN ENGLISH\n\nGlobal Sea Level can rise up to 1.9 m by 2100\n\nAn NTU study projects global sea levels could rise by up to 1.9m by 2100, exceeding earlier UN estimates. The study used a new forecasting system to assess data and expert feedback. Singapore faces significant risks as nearly 30% of its land is less than five meters above sea level.\n\nGenerated by AI\n\nபருவநிலை மாற்றத்தால் உலகெங்கும் கடல் மட்டம், முன்னர் முன்னுரைக்கப்பட்டதைவிட 90 சென்டிமீட்டர் வரை கூடுதலாக உயரக்கூடும் என்று நன்யாங் தொழில்நுட்பப் பல்கலைக்கழக (என்டியு) ஆய்வில் தெரியவந்துள்ளது.\n\nஇந்த நூற்றாண்டின் இறுதிக்குள் அவ்வாறு நிகழக்கூடும் என்கிறது அந்த ஆய்வு.\n\nமுன்னதாக, ஐக்கிய நாட்டு நிறுவனப் பருவநிலை அறிவியல் அமைப்பு, 2100ஆம் ஆண்டுக்குள் கடல் மட்டம் 0.6 மீட்டரிலிருந்து 1 மீட்டர் வரை உயரக்கூடும் என்று மதிப்பிட்டிருந்தது. சுற்றுச்சூழலுக்குக் கேடு விளைவிக்கும் வாயுக்களின் வெளியேற்றம் தொடர்பில் நடவடிக்கை எடுக்கப்படாவிட்டால் அவ்வாறு நேரக்கூடும் என்று அது கூறியிருந்தது.\n\nஆனால் என்டியு ஆய்வில், அத்தகைய சூழல்களில் கடல் மட்டம் 0.5 மீட்டரிலிருந்து 1.9 மீட்டர் வரை உயரக்கூடும் என்று தெரியவந்துள்ளது.\n\nஆய்வாளர்கள் புதிய முன்னுரைப்பு முறையை வடிவமைத்துள்ளனர். பல்வேறு கடல் மட்ட முன்னுரைப்புத் தரவுகளை வல்லுநர்கள் கருத்துகளுடன் இணைத்துப் புதிய முறை மதிப்பிடுகிறது.\n\nஇதன் மூலம் தெளிவான, மேலும் நம்பகமான முறையில் கணிக்க முடிவதாக என்டியு, ஜனவரி 27ஆம் தேதி தெரிவித்தது.\n\nசிங்கப்பூரின் நிலப் பரப்பில் ஏறக்குறைய 30 விழுக்காடு, சராசரிக் கடல் மட்டத்திலிருந்து ஐந்து  மீட்டரைவிடக் குறைவான உயரத்திலேயே உள்ளது.\n\nசென்ற ஆண்டு வெளியான சிங்கப்பூரின் மூன்றாவது பருவநிலை மாற்ற ஆய்வறிக்கையில், புதை படிம எரிபொருள் பயன்பாடு அதிகரித்தால் சிங்கப்பூரைச் சுற்றியுள்ள கடல் மட்டம் 2150ஆம் ஆண்டில் கிட்டத்தட்ட இரண்டு மீட்டர் வரை உயரக்கூடும் என்று குறிப்பிடப்பட்டுள்ளது.\n\nகுறிப்புச் சொற்கள்\n\nபருவநிலை\n\nமுன்னுரைப்பு\n\nகடல்\n\nஎன்டியு\n\nஎரிபொருள்\n\nவெளியேற்றம்\n\nநடவடிக்கை\n\nதொடர்புடைய செய்திகள்\n\n2150ல் சிங்கப்பூரின் கடல்மட்டம் 1.37 மீட்டர் உயரும்\n\n23 Jul 2023\n\n-\n\n2:54 PM", "images": [{"image_url": "https://cassette.sphdigital.com.sg/image/tamilmurasu/a91dcfe221a0b39e112eee51c8dc8e22427e0f031f771b8bf931e785d39c2324?w=825", "alt_text": "29aca86e-db8d-4a69-8e94-07b4fb4c0516", "caption": "2100ஆம் ஆண்டுவாக்கில் உலகெங்கும் கடல் மட்டம் 23 சென்டிமீட்டர் முதல் 115 சென்டிமீட்டர் வரை உயரக்கூடும் என்று ஆய்வில் தெரியவந்துள்ளது. - கோப்புப் படம்: ஸ்ட்ரெய்ட்ஸ் டைம்ஸ்"}, {"image_url": "https://cassette.sphdigital.com.sg/image/tamilmurasu/02cb96d3e2362bb8abc97cc1dd81b6626296f5b5e60bb05446d5355b6c4d1422?w=235", "alt_text": "இந்த நூற்றாண்டின் இறுதியில் உலக வெப்பநிலை 4 டிகிரி செல்சியஸ் உயர்ந்தால் 2150ஆம் ஆண்டில்  சிங்கப்பூரின் கடல்மட்டம் 1.37 மீட்டர் உயரக்கூடும் என்று புதிய ஆய்வில் தெரியவந்துள்ளது. ", "caption": null}]}
{"article_url": "https://tamilmurasu.com.sg/singapore/sbs-transit-joins-hands-french-company", "site_title": "பிரெஞ்சு நிறுவனத்துடன் கைகோக்கிறது எஸ்பிஎஸ் டிரான்சிட்", "publish_date": "2025-01-28", "content": "பிரெஞ்சு நிறுவனத்துடன் கைகோக்கிறது எஸ்பிஎஸ் டிரான்சிட்\n\n28 Jan 2025 - 12:25 pm\n\n2\n\nmins read\n\nஎஸ்பிஎஸ் டிரான்சிட் குழுமத்   தலைமை நிர்வாக அதிகாரி ஜெஃப்ரி சிம் (இடம்), ஆர்ஏடிபி டேவ் நிறுவனத்தின் வட்டாரத் தலைமை நிர்வாக அதிகாரி ஹென்றி பாட்டியர். -\n\nபடம்: ஸ்ட்ரெய்ட்ஸ் டைம்ஸ்\n\nAI\n\nSUMMARISE IN ENGLISH\n\nSBS Transit joins hands with French Company\n\nSBS Transit and French firm RATP Dev have formed \"Singapore One Rail\" to operate the new Jurong Region Line (JRL) for nine years, potentially extending for two more. SBS Transit holds 75.01% of the joint venture, while RATP Dev owns the remaining 24.99%. This marks the first foreign involvement in Singapore's railway sector. Anthony Mok Peng Fai has been appointed Chief Executive, while Jeffrey Sim and Lee Yam Lim will serve as directors. The JRL, Singapore's seventh rail line, will launch in phases from 2027 to 2029, providing world-class service in safety, reliability, and customer experience.\n\nGenerated by AI\n\nபுதிதாக அமையவிருக்கும் ஜூரோங் வட்டாரப் பாதையில் (JRL) சேவை வழங்க, எஸ்பிஎஸ் டிரான்சிட் நிறுவனமும் பிரான்சைச் சேர்ந்த ‘ஆர்ஏடிபி டேவ்’ நிறுவனமும் கைகோத்துள்ளன.\n\nபுதிய கூட்டு நிறுவனமான ‘சிங்கப்பூர் ஒன் ரயில்’, ஒன்பது ஆண்டுகள் சேவை வழங்குவதற்கான ஏலக்குத்தகையை $750 மில்லியனுக்குப் பெற்றுள்ளது. சேவைக் காலம் மேலும் ஈராண்டுகளுக்கு நீட்டிக்கப்பட வாய்ப்புண்டு.\n\nகூட்டு நிறுவனத்தில் எஸ்பிஎஸ் டிரான்சிட் 75.01 விழுக்காட்டுப் பங்குகளை வகிக்கும். எஞ்சிய 24.99 விழுக்காட்டுப் பங்குகளை ஆர்ஏடிபி டேவ் வகிக்கும் என்று தெரிகிறது.\n\nசிங்கப்பூர் ரயில்வே துறையில் வெளிநாட்டு நிறுவனம் ஒன்று ஈடுபடுவது இதுவே முதன்முறை.\n\nகூட்டு நிறுவனம், சேவை வழங்குவதற்கான நியமனத்தைச் சென்ற ஆண்டு (2024) நவம்பரில் பெற்றது. அதன் தலைமை நிர்வாக அதிகாரியாக வடகிழக்கு ரயில் பாதை, செங்காங் பொங்கோல் இலகு ரயில் பாதை ஆகியவற்றின் தலைவரான ஆண்டனி மோக் பெங் ஃபாய் நியமிக்கப்பட்டுள்ளார்.\n\nஎஸ்பிஎஸ் டிரான்சிட் குழுமத் தலைமை நிர்வாகி ஜெஃப்ரி சிம், டௌன்டவுன் பாதைத் தலைவர் லீ யாம் லிம் இருவரும் இயக்குநர்களாகப் பணியாற்றுவர்.\n\nஇம்மூவருடன் ஆர்ஏடிபி டேவ் நிறுவனத்தின் மூத்த நிர்வாகிகளையும் உள்ளடக்கிய ஏறத்தாழ 15 பேர் கொண்ட தலைமைத்துவக் குழு அமைக்கப்படும் என்று கூறப்பட்டது.\n\nசிங்கப்பூரின் ஏழாவது ரயில் பாதையான ‘ஜேஆர்எல்’, 2027ஆம் ஆண்டுக்கும் 2029ஆம் ஆண்டுக்கும் இடையில் கட்டங்கட்டமாகச் சேவை வழங்கத் தொடங்கும்.\n\nரயில் பாதுகாப்பு, நம்பகத்தன்மை, வாடிக்கையாளர் அனுபவம் ஆகிய அம்சங்களில் அது உலகத்தரம் வாய்ந்த சேவையைப் பயணிகளுக்கு வழங்கும் என்று கூறப்பட்டுள்ளது.\n\nகுறிப்புச் சொற்கள்\n\nரயில்பாதை\n\nசேவை\n\nஜூரோங்\n\nரயில்\n\nவாடிக்கையாளர்\n\nஅனுபவம்\n\nமைக்ரோசாஃப்ட்\n\nதொடர்புடைய செய்திகள்\n\nஎஸ்பிஎஸ் டிரான்சிட்-கெட்கோ கைகோப்பு;பயணிகளுக்கு புதிய கார் பகிர்வு வசதி\n\n26 Feb 2024\n\n-\n\n10:30 PM", "images": [{"image_url": "https://cassette.sphdigital.com.sg/image/tamilmurasu/c8b740074cc0ae8c35a061b22daa3372d348fe2b4bd3c9d4faf7f4cb2c6a6dfc?w=825", "alt_text": "1b35ed88-2140-4438-8497-382106e86322", "caption": "எஸ்பிஎஸ் டிரான்சிட் குழுமத்   தலைமை நிர்வாக அதிகாரி ஜெஃப்ரி சிம் (இடம்), ஆர்ஏடிபி டேவ் நிறுவனத்தின் வட்டாரத் தலைமை நிர்வாக அதிகாரி ஹென்றி பாட்டியர். - படம்: ஸ்ட்ரெய்ட்ஸ் டைம்ஸ்"}, {"image_url": "https://cassette.sphdigital.com.sg/image/tamilmurasu/d875e82c02f772f8483647a1cfb696b48f2d0a4b03fc5c2cbafd21d92449d4f0?w=235", "alt_text": "‘கெட்கோ’ தலைமை நிர்வாக அதிகாரி டோ டிங் ஃபெங்கும் (இடம்), எஸ்பிஎஸ் டிரான்சிட் குழுமத்தின் தலைமை நிர்வாக அதிகாரி ஜெஃப்ரி சிம் வீ மிங்கும்  புரிந்துணர்வு ஒப்பந்தத்தில் கையெழுத்திட்டனர்.", "caption": null}]}
{"article_url": "https://tamilmurasu.com.sg/singapore/final-victim-hougang-fire-identified-no-foul-play-suspected-death-family-3", "site_title": "ஹவ்காங் வீட்டு தீயில் உயிரிழந்த மூன்றாமவர் 56 வயதுப் பெண்", "publish_date": "2025-01-28", "content": "ஹவ்காங் வீட்டு தீயில் உயிரிழந்த மூன்றாமவர் 56 வயதுப் பெண்\n\n28 Jan 2025 - 12:44 pm\n\n1\n\nmins read\n\nதீ விபத்து நிகழ்ந்த வீட்டுக்குள் இருந்து மறுநாள் ஏராளமான பொருள்களை நகரமன்ற ஊழியர்கள் அப்புறப்படுத்தினர். -\n\nகோப்புப் படம்: ஸ்ட்ரெய்ட்ஸ் டைம்ஸ்\n\nAI\n\nSUMMARISE IN ENGLISH\n\nFinal victim in Hougang fire identified; no foul play suspected in death of family of 3\n\nTragically, a third victim of a fire in Hougang has been identified as a 56-year-old woman. The incident, which occurred on January 9th, claimed the lives of three individuals, including Mr. Lee Choon Kiak and his 18-year-old daughter. The family's hoarding habits are believed to have hindered firefighting efforts by the SCDF. No foul play is suspected.\n\nGenerated by AI\n\nஹவ்காங்கில் இரு வாரங்களுக்கு முன்னால் ஏற்பட்ட தீ விபத்தில் உயிரிழந்த மூன்றாமவர் அடையாளம் காணப்பட்டு உள்ளார்.\n\nஅவர் 56 வயது பெண்மணி என்று உறுதி செய்யப்பட்டு உள்ளதாகவும் தீச்சம்பவத்தில் எந்தவொரு சதிநாசமும் கண்டறியப்படவில்லை என்றும் காவல்துறை திங்கட்கிழமை (ஜனவரி 27) தெரிவித்தது.\n\nஹவ்காங் ஸ்திரீட் 91 புளோக் 917ல் உள்ள வீட்டில் ஜனவரி 9ஆம் தேதி பிற்பகல் 12.40 மணியளவில் நிகழ்ந்த தீச்சம்பவத்தில் மூவர் உயிரிழந்தனர்.\n\nஅவர்களில் திரு லீ சூன் கியக், 62, என்பவர் ஜனவரி 10ஆம் தேதியும் அவரது 18 வயது மகள் ஜனவரி 11ஆம் தேதியும் அடையாளம் காணப்பட்ட நிலையில், மூன்றாமவர் தற்போது அடையாளம் காணப்பட்டு உள்ளார்.\n\nஅவர் திரு லீயின் மனைவி திருவாட்டி சியோ சியூ சூ என்பவராக இருக்கலாம் என ஸ்ட்ரெய்ட்ஸ் டைம்ஸ் கருதுகிறது.\n\nதிரு லீயும் திருவாட்டி சியோவும் 1992ஆம் ஆண்டு மணம் புரிந்ததாகவும் அவ்விருவரும் 2019ஆம் ஆண்டு அந்த வீட்டில் குடியேறியதாகவும் ஆவணங்கள் காட்டுகின்றன.\n\nஅந்த ஐந்தறை வீட்டில், தேவையில்லாத பொருள்களை அந்தக் குடும்பத்தினர் சேர்த்து வைக்கும் பழக்கத்தைக் கொண்டிருந்ததாக அக்கம்பக்கத்தினர் கூறினர்.\n\nஅந்த வீட்டுக்குள் ஏராளமான பொருள்கள் குவிந்து கிடந்ததால் தீ விபத்து நிகழ்ந்தபோது தீயை அணைக்கச் சென்ற வீரர்கள் சவால்களை எதிர்நோக்கியதாக சிங்கப்பூர் குடிமைத் தற்காப்புப் படை தெரிவித்தது.\n\nகுறிப்புச் சொற்கள்\n\nஹவ்காங்\n\nதீ\n\nமரணம்\n\nதொடர்புடைய செய்திகள்\n\nஹவ்காங் வீட்டில் தீ; மூவர் மரணம்\n\n09 Jan 2025\n\n-\n\n7:01 PM", "images": [{"image_url": "https://cassette.sphdigital.com.sg/image/tamilmurasu/36c9f036d5c601ae3f4f5f4ed9d3103fb72df6e1ebc16b30e1b267ae47eccabb?w=825", "alt_text": "711f059d-ecce-41f2-aa86-52f511af0a2e", "caption": "தீ விபத்து நிகழ்ந்த வீட்டுக்குள் இருந்து மறுநாள் ஏராளமான பொருள்களை நகரமன்ற ஊழியர்கள் அப்புறப்படுத்தினர். - கோப்புப் படம்: ஸ்ட்ரெய்ட்ஸ் டைம்ஸ்"}, {"image_url": "https://cassette.sphdigital.com.sg/image/tamilmurasu/f5300acf9a056d35d26a45d9e38e052584fe83a4dbe7efc6d57d887bf5f74c2b?w=235", "alt_text": "முன்னெச்சரிக்கை நடவடிக்கையாக அக்கட்டடத்தின் முதல் ஏழு மாடிகளிலிருந்து குடியிருப்பாளர்கள் வெளியேற்றப்பட்டனர்.", "caption": null}]}
{"article_url": "https://tamilmurasu.com.sg/world/trump-says-microsoft-holding-talks-buy-tiktok", "site_title": "டிக்டாக்கை வாங்க மைக்ரோசாஃப்ட் பேச்சு நடத்துவதாக டிரம்ப் தகவல்", "publish_date": "2025-01-28", "content": "டிக்டாக்கை வாங்க மைக்ரோசாஃப்ட் பேச்சு நடத்துவதாக டிரம்ப் தகவல்\n\n28 Jan 2025 - 12:25 pm\n\n1\n\nmins read\n\nஅமெரிக்க அதிபர் டோனல்ட் டிரம்ப், டிக்டாக் நிறுவனத்தை வாங்குவதன் தொடர்பில் சில தரப்பினருடன் பேச்சு நடத்துவதாக முன்னர் தெரிவித்திருந்தார். -\n\nபடம்: ராய்ட்டர்ஸ்\n\nAI\n\nSUMMARISE IN ENGLISH\n\nTrump says Microsoft is holding talks to buy TikTok\n\nPresident Trump has stated that Microsoft is in talks to acquire the popular video-sharing app TikTok. The decision on TikTok's future in the US is expected within 30 days. Concerns over national security have prompted US authorities to demand that TikTok be sold or risk being banned. Microsoft and TikTok have not commented on the ongoing discussions.\n\nGenerated by AI\n\nவாஷிங்டன்:\n\nமைக்ரோசாஃப்ட் நிறுவனம் டிக்டாக்கை வாங்கப் பேச்சு நடத்துவதாக அமெரிக்க அதிபர் டோனல்ட் டிரம்ப், ஜனவரி 27ஆம் தேதி, செய்தியாளர்களிடம் தெரிவித்துள்ளார்.\n\nஇதுகுறித்து மைக்ரோசாஃப்ட், டிக்டாக் இரண்டுமே உடனடியாகக் கருத்துரைக்கவில்லை என்று ராய்ட்டர்ஸ் தகவல் வெளியிட்டுள்ளது. வழக்கமான பணி நேரத்துக்கு அப்பால் கருத்துரைக்கும்படி அணுகியதாகவும் அது குறிப்பிட்டது.\n\nமுன்னதாக, டிக்டாக்கை வாங்குவதன் தொடர்பில் சில தரப்புகளுடன் பேச்சு நடத்திவருவதாகத் திரு டிரம்ப் கூறினார். அடுத்த 30 நாள்களுக்குள் முடிவு தெரியவரும் என்றும் அவர் குறிப்பிட்டார்.\n\nஅமெரிக்காவில் 170 மில்லியன் பயனாளர்கள் டிக்டாக் செயலியைப் பயன்படுத்துகின்றனர்.\n\nடிக்டாக் செயலியின் உரிமையாளரான ‘பைட் டான்ஸ்’ நிறுவனம், அமெரிக்கர்களின் தரவுகளைத் தவறாகப் பயன்படுத்தக்கூடிய அபாயம் குறித்து அமெரிக்க அதிகாரிகள் எச்சரித்திருந்தனர்.\n\nஎனவே, தேசியப் பாதுகாப்பை முன்னிட்டு ‘பைட் டான்ஸ்’ நிறுவனம் டிக்டாக் செயலியை விற்க வேண்டும் அல்லது தடையை எதிர்கொள்ள வேண்டும் என்ற சட்டம், ஜனவரி 19ஆம் தேதி நடப்புக்கு வந்தது. அதற்குச் சற்றுமுன், அமெரிக்காவில் டிக்டாக் இணையத்திலிருந்து அகற்றப்பட்டது.\n\nதிரு டிரம்ப், ஜனவரி 20ஆம் தேதி அமெரிக்க அதிபராகப் பொறுப்பேற்ற பிறகு, அந்தச் சட்டத்தின் அமலாக்கத்தை 75 நாள்கள் தள்ளிவைக்கும் நிர்வாக உத்தரவில் கையெழுத்திட்டார்.\n\nகுறிப்புச் சொற்கள்\n\nடிக்டாக்\n\nஅமெரிக்கா\n\nடோனல்ட் டிரம்ப்\n\nஉத்தரவு\n\nதொடர்புடைய செய்திகள்\n\nடிக்டாக்கை வாங்க டிரம்ப் பல தரப்புகளுடன் ஆலோசனை\n\n26 Jan 2025\n\n-\n\n3:54 PM", "images": [{"image_url": "https://cassette.sphdigital.com.sg/image/tamilmurasu/9d44369c5ed2861dd82b6a03c58bc819ca7f79ebfd0373eea08a32fe8d4767a6?w=825", "alt_text": "92667c0e-5b24-4de6-b8ef-fd1fdc29a081", "caption": "அமெரிக்க அதிபர் டோனல்ட் டிரம்ப், டிக்டாக் நிறுவனத்தை வாங்குவதன் தொடர்பில் சில தரப்பினருடன் பேச்சு நடத்துவதாக முன்னர் தெரிவித்திருந்தார். - படம்: ராய்ட்டர்ஸ்"}, {"image_url": "https://cassette.sphdigital.com.sg/image/tamilmurasu/75ff24d5115d33d68ed42b4341353e74ade72d7a8fa87825814a65920780400c?w=235", "alt_text": "அமெரிக்காவின் கலிபோர்னியாவில் அமைந்துள்ள டிக்டாக் தலைமையகம்.", "caption": null}]}
{"article_url": "https://tamilmurasu.com.sg/singapore/pm-lawrence-wong-says-unity-singapore-family-precious-asset-chinese-new-year-message", "site_title": "பிளவுபட்ட உலகில் சிங்கப்பூரின் ஒற்றுமை விலைமதிப்பற்ற சொத்து: பிரதமர் வோங்", "publish_date": "2025-01-28", "content": "பிளவுபட்ட உலகில் சிங்கப்பூரின் ஒற்றுமை விலைமதிப்பற்ற சொத்து: பிரதமர் வோங்\n\n28 Jan 2025 - 5:30 am\n\n3\n\nmins read\n\nசீனப் புத்தாண்டுச் செய்தியை வெளியிட்ட பிரதமர் வோங். -\n\nபடம்: தகவல், மின்னிலக்க மேம்பாட்டு அமைச்சு\n\nAI\n\nSUMMARISE IN ENGLISH\n\nPM Lawrence Wong says unity of Singapore family is precious asset in Chinese New Year message\n\nPrime Minister Lawrence Wong's Chinese New Year message highlighted the importance of Singapore's family unity in an increasingly divided world. He urged efforts to engage with different communities and expand public spaces for families. Despite the risk of terrorist incidents due to the Israel-Hamas conflict, Wong reassured vigilance and called for societal resilience. He also emphasized the government's commitment to supporting families at all stages of life, acknowledging the challenges of balancing work and family in a competitive world.\n\nGenerated by AI\n\nபிளவுபட்ட உலகில் சிங்கப்பூர் ஒரே குடும்பமாக ஒற்றுமையுடன் திகழ்வது விலைமதிப்பற்ற சொத்து என்று பிரதமர் லாரன்ஸ் வோங் தமது சீனப் புத்தாண்டுச் செய்தியில் தெரிவித்து உள்ளார்.\n\nசிங்கப்பூரில் பன்முகத்தன்மையைக் கொண்டாடவும் சிங்கப்பூரர்களிடையே ஒற்றுமையைப் பேணவும் விழாக்காலம் ஒரு சிறந்த வாய்ப்பு என்றும் அவர் அந்தச் செய்தியில் குறிப்பிட்டு உள்ளார்.\n\nபிரதமராக அவர் விடுத்திருக்கும் முதல் சீனப் புத்தாண்டுச் செய்தி இது.\n\nவெவ்வேறு இனம், சமயத்தைச் சேர்ந்த சிங்கப்பூரர்களுடன் ஈடுபாடு கொள்ள கூடுதல் முயற்சிகளை மேற்கொள்ளுமாறு திரு வோங் வலியுறுத்தி உள்ளார்\n\nஅத்துடன், இருதரப்புப் புரிதலை ஆழப்படுத்த முயலுமாறும் சிங்கப்பூர் குடும்பத்திற்கான பொது வெளியை விரிவுபடுத்துமாறும் அவர் கேட்டுக்கொண்டு உள்ளார்.\n\n“பல நற்செய்திகளுடன் கடல்நாக ஆண்டுக்கு சிங்கப்பூர் விடைகொடுக்கிறது. பொருளியல் வலுவாக உள்ளது, பணவீக்கம் தணிந்துள்ளது, வேலையின்மை தொடர்ந்து குறைவாக உள்ளது, ஏராளமான சிங்கப்பூரர்கள் அதிக சம்பள உயர்வை பெறுகிறார்கள்,” என்றார் நிதி அமைச்சருமான திரு வோங்.\n\nகுடும்பங்களே சமூகத்தின் அடித்தளம் என்பதால், வாழ்க்கையின் ஒவ்வொரு கட்டத்திலும் குடும்பங்களுக்கான ஆதரவை அரசாங்கம் வழங்கும் என்றார் அவர்.\n\nசிங்கப்பூர் என்னும் பெரிய குடும்பம் பற்றி குறிப்பிடுகையில், சமூகத்தின் பன்முகத்தன்மையே நமது பலத்தின் ஆதாரம் என்றார் அவர்.\n\n“பிளவுகள் அதிகரித்து வரும் உலகில், நமது ஒற்றுமையே விலைமதிப்பற்ற சொத்து. அதனைப் பேணி, பாதுகாப்பதை நாம் தொடர வேண்டும்,” என்று திரு வோங் தெரிவித்துள்ளார்.\n\nபயங்கரவாதக் குழுக்கள் தங்களது செயலை விரிவுபடுத்த மத்திய கிழக்கு பூசலைப் பயன்படுத்திக்கொள்ளும் அதே சமயம் பல்வேறு நாடுகளில் பயங்கரவாதச் சம்பவங்கள் நிகழ்வதைச் சுட்டிக்காட்டிய பிரதமர் வோங், உலகம் ஆபத்து மிகுந்ததாக மாறி வருகிறது என்றார்.\n\nஇம்மாதத் தொடக்கத்தில் சுய தீவிரவாதச் சித்தாந்தத்துக்கு ஆளான மூன்று சிங்கப்பூரர்கள் உள்நாட்டுப் பாதுகாப்புச் சட்டத்தின்கீழ் தடுத்து வைக்கப்பட்டதாக அறிவிக்கப்பட்டதை அவர் நினைவூட்டினார்.\n\nஇஸ்ரேலுக்கு எதிராகப் போரிட மத்திய கிழக்கிற்குப் பயணம் செய்யத் திட்டமிட்டிருந்த அந்த மூவரும் இஸ்ரேல்-ஹமாஸ் பூசலால் உந்தப்பட்டவர்கள் என்றார் அவர்.\n\nநிறுவன இயக்குநர், பாதுகாவலர், மெக்கானிக் ஆகியோர் தடுத்து வைக்கப்பட்ட மூவர்.\n\nஎந்த ஒரு பாதுகாப்பு அச்சுறுத்தலுக்கும் எதிராக அரசாங்கம் தொடர்ந்து விழிப்புடன் இருக்கும் என்று குறிப்பிட்ட திரு வோங், இங்கும் தாக்குதல் நடைபெறக்கூடும் என்பதற்கான சாத்தியத்திற்கு சிங்கப்பூரர்கள் மனதளவில் தயாராக இருக்க வேண்டும் என்றார்.\n\n“அவ்வாறு நிகழ்ந்தால் நாம் அனைவரும் ஒரே மக்களாக உறுதியுடன்  ஒன்றிணைந்து நிற்கவேண்டும்.\n\n“அதுபோன்ற சவால்கள் நமது சமூகத்தின் கட்டமைப்பைப் பலவீனப்படுத்திவிடக் கூடாது. மாறாக, நமது நல்லிணக்கத்தையும் வாழ்க்கைமுறையையும் பாதுகாக்க நமது மனஉறுதியை அவை வலுப்படுத்த வேண்டும்,” என்று பிரதமர் வோங் தெரிவித்துள்ளார்.\n\nசிங்கப்பூரர்கள் அவசியமாகக் கருதும் அம்சங்களின் மையமாக குடும்பங்கள் தொடர்ந்து இருப்பதாகக் குறிப்பிட்ட அவர், திருமணம் புரிவது, குழந்தை பெறுவது, குடும்பத்தை உருவாக்குவது போன்றவற்றுக்கு முன்னுரிமை தருவதைத் தொடருமாறு கேட்டுக்கொண்டார்.\n\nஇன்றைய வேகமான, போட்டி மிகுந்த உலகில் வேலை, வாழ்க்கை சமநிலை என்பது கடினமான ஒன்றாகிவிட்டது என்றார் அவர்.\n\nவருங்காலத்துக்கான நம்பிக்கை மற்றும் எதிர்பார்ப்புகளுடன் பாம்பு ஆண்டை சிங்கப்பூர் தொடங்குவதாக திரு வோங் குறிப்பிட்டார்.\n\nசீனர்களின் நாட்காட்டியில், பாம்பு என்பது அறிவாற்றலையும் தாங்கும் சக்தியையும் குறிப்பதாகத் தெரிவித்த அவர், நிச்சயமற்ற போக்குகளையும் சவால்களையும் சமாளிக்க அத்தகைய குணங்கள் குடியரசுக்குத் தேவை என்றார்.\n\nகுறிப்புச் சொற்கள்\n\nசீனப் புத்தாண்டு\n\nபிரதமர் வோங்\n\nகுடும்பம்\n\nதொடர்புடைய செய்திகள்\n\nமலேசியாவில் சீனப் புத்தாண்டுக்காலப் பயணங்கள்: உள்ளூர் எல்லைகளில் கூட்டம்\n\n27 Jan 2025\n\n-\n\n10:11 AM", "images": [{"image_url": "https://cassette.sphdigital.com.sg/image/tamilmurasu/01ae9760872caf4d28f41a17240fd2a978e5ec480792acbb32bffb74ecaaf096?w=825", "alt_text": "b164b5f6-7e43-4192-b873-3f1268088531", "caption": "சீனப் புத்தாண்டுச் செய்தியை வெளியிட்ட பிரதமர் வோங். - படம்: தகவல், மின்னிலக்க மேம்பாட்டு அமைச்சு"}, {"image_url": "https://cassette.sphdigital.com.sg/image/tamilmurasu/eb7242c9914d1af1bb294934c8ce992ac0ee79318c9e8d233e7ada29031b4513?w=235", "alt_text": "சீனப் புத்தாண்டை முன்னிட்டு மலேசியாவினுள் நில, ஆகாய எல்லைகளில் கூட்டம் அலைமோதியது.", "caption": null}]}
{"article_url": "https://tamilmurasu.com.sg/singapore/workers-party-wp-former-member-parliament-mp-leon-perera-moved-new-york", "site_title": "பாட்டாளிக் கட்சியின் முன்னாள் நாடாளுமன்ற உறுப்பினர் லியோன் பெரேரா நியூயார்க் நகரத்திற்கு குடிபெயர்ந்தார்", "publish_date": "2025-01-28", "content": "பாட்டாளிக் கட்சியின் முன்னாள் நாடாளுமன்ற உறுப்பினர் லியோன் பெரேரா நியூயார்க் நகரத்திற்கு குடிபெயர்ந்தார்\n\n28 Jan 2025 - 12:26 pm\n\n2\n\nmins read\n\nபொதுத் தேர்தலில் போட்டியிட வாய்ப்பில்லை\n\nமுன்னாள் நாடாளுமன்ற உறுப்பினர் லியோன் பெரேரா, அண்மையில் தனது நிறுவனத்தில் யமடா கன்சல்டிங் குரூப் USA-வின் நிர்வாக இயக்குநராக ஒரு புதிய பொறுப்பை ஏற்றுக்கொண்டதாகக் கூறினார். -\n\nபடம்: லியோன் பெரேரா/லிங்க்டின்\n\nAI\n\nSUMMARISE IN ENGLISH\n\nWorkers' Party (WP) former Member of Parliament (MP) Leon Perera moved to New York.\n\nFormer Workers' Party MP Leon Perera has moved to New York City and taken on a new role as Managing Director at Yamada Consulting Group USA. Perera's move makes it unlikely that he will contest in the upcoming General Election (GE) in Singapore, due in November 2025. Perera had previously been seen at events with the opposition Progress Singapore Party (PSP), but was not a member. He was elected as a Non-Constituency MP in 2015 and later as an MP for Aljunied GRC in 2020, but left the Workers' Party in July 2023 after a leaked video exposed his past romantic relationship with party member Nicole Chia.\n\nGenerated by AI\n\nபாட்டாளிக் கட்சியின் முன்னாள் நாடாளுமன்ற உறுப்பினர் லியோன் பெரேரா, வேலை நிமித்தமாக நியூயார்க் நகரில் வசிப்பதாக செவ்வாய்க்கிழமை (ஜனவரி 28) அறிவித்தார். எதிர்வரும் பொதுத் தேர்தலில் அவர் போட்டியிட வாய்ப்பில்லை என்பதை இது குறிக்கிறது.\n\nலிங்க்டினின் ஒரு பதிவில், அண்மையில் தனது நிறுவனத்தில் யமடா கன்சல்டிங் குரூப் யுஎஸ்ஏ-வின் நிர்வாக இயக்குநராக ஒரு புதிய பொறுப்பை ஏற்றுக்கொண்டதாக திரு பெரேரா கூறினார். இது, யமடா கன்சல்டிங் குரூப்பின் அமெரிக்க அலுவலகமாகும்.\n\nகடந்த ஆண்டு தொடக்கத்தில் இருந்தே, திரு பெரேரா எதிர்க்கட்சியான சிங்கப்பூர் முன்னேற்றக் கட்சியின் (பிஎஸ்பி) பல நிகழ்வுகளில் காணப்பட்டு சமூக ஊடகங்களில் அதைப் பற்றிப் பதிவிட்ட பிறகு, அவர் அந்த கட்சியில் சேர்ந்துவிட்டார் என்ற ஊகங்கள் பரவி வந்தன.\n\nபிஎஸ்பி-யும் திரு பெரேராவும் தான் கட்சிக்கு உதவுவதாகவும், அதில் உறுப்பினராக இல்லை என்றும் கூறியிருந்தனர். ஆனால், நவம்பர் 2025க்குள் நடைபெறவிருக்கும் தேர்தலில் வேட்பாளராக அவர் நிறுத்தப்படலாம் என்ற ஊகத்துடன் களத்தில் முணுமுணுப்புகள் தொடர்ந்தன.\n\nவரவிருக்கும் பொதுத் தேர்தலில் போட்டியிடுவீர்களா என்று கேட்டதற்கு, திரு பெரேரா கருத்து தெரிவிக்க மறுத்துவிட்டார்.\n\n“இப்போதைக்கு நான் பதிவிட்டவற்றுடன் கூடுதலாக சேர்க்க எதுவும் இல்லை,” என்று அவர்  ஸ்ட்ரெய்ட்ஸ் டைம்சிடம் கூறினார்.\n\nதிரு பெரேரா இன்னும் கட்சியில் ஒரு தொண்டூழியராக இருப்பதாக பிஎஸ்பி செய்தித் தொடர்பாளர் ஒருவர் உறுதிப்படுத்தினார். நியூயார்க் நகரத்திற்கு அவர் குடிபெயர்ந்ததன் மூலம், அவர் தேர்தலில் போட்டியிட மாட்டார் என்பது கிட்டத்தட்ட உறுதியாகிவிட்டது.\n\n54 வயதான திரு பெரேரா, முதன்முதலில் பாட்டாளிக் கட்சியின் வேட்பாளராக 2015 பொதுத் தேர்தலில் போட்டியிட்டார். 2020ல் அல்ஜுனிட் குழுத்தொகுதியின் தேர்ந்தெடுக்கப்பட்ட நாடாளுமன்ற உறுப்பினர் ஆவதற்கு முன்பு, ஒரு முறை அவர் தொகுதியில்லா நாடாளுமன்ற உறுப்பினராக இருந்தார்.\n\nகட்சியின் அப்போதைய சக உறுப்பினரான நிக்கோல் சியாவுடனான கடந்தகால காதல், இணையத்தில் கசிந்த காணொளி மூலம் அம்பலப்படுத்தப்பட்டதை அடுத்து, ஜூலை 2023ல் அவர் பாட்டாளிக் கட்சியில் இருந்து விலகினார். 2020 பொதுத் தேர்தலில் ஈஸ்ட் கோஸ்ட் குழுத் தொகுதியில் கட்சியின் வேட்பாளராக இருந்த திருமதி சியாவும் கட்சியை விட்டு வெளியேறினார்.\n\nகுறிப்புச் சொற்கள்\n\nஅல்ஜுனிட்\n\nநாடாளுமன்ற உறுப்பினர்\n\nபாட்டாளிக் கட்சி\n\nதொடர்புடைய செய்திகள்\n\nலியோன் பெரேரா, நிக்கோல் சியா விவகாரம் பாட்டாளிக் கட்சித் தலைமைக்கு 2021ல் தெரியும்\n\n18 Jul 2023\n\n-\n\n8:24 PM", "images": [{"image_url": "https://cassette.sphdigital.com.sg/image/tamilmurasu/1b5b3e8d3797f6b4d48b13854efcfcdb169f5031ecc8381d0bfa5fc1850949be?w=825", "alt_text": "1146603b-a4ec-47c4-94cd-5beebf973084", "caption": "முன்னாள் நாடாளுமன்ற உறுப்பினர் லியோன் பெரேரா, அண்மையில் தனது நிறுவனத்தில் யமடா கன்சல்டிங் குரூப் USA-வின் நிர்வாக இயக்குநராக ஒரு புதிய பொறுப்பை ஏற்றுக்கொண்டதாகக் கூறினார். - படம்: லியோன் பெரேரா/லிங்க்டின்"}, {"image_url": "https://tamilmurasu.com.sg/web2-assets/tm_default_image-TFStbgXe.webp?w=235", "alt_text": null, "caption": null}]}
{"article_url": "https://tamilmurasu.com.sg/world/google-maps-plans-name-gulf-mexico-american-users-gulf-america", "site_title": "அமெரிக்க பயனர்களுக்காக ‘மெக்சிகோ வளைகுடா’ என்பதை ‘அமெரிக்க வளைகுடா’ என்று பெயர் மாற்ற கூகுல் மேப்ஸ் திட்டம்", "publish_date": "2025-01-28", "content": "அமெரிக்க பயனர்களுக்காக ‘மெக்சிகோ வளைகுடா’ என்பதை ‘அமெரிக்க வளைகுடா’ என்று பெயர் மாற்ற கூகுல் மேப்ஸ் திட்டம்\n\n28 Jan 2025 - 11:38 am\n\n1\n\nmins read\n\nஇந்த மாற்றம் அமெரிக்காவில் நடைமுறைப்படுத்தப்படும். ஆனால் மெக்சிகோவில் மெக்சிகோ வளைகுடா என்றே பெயர் இருக்கும். -\n\nபடம்: ராய்ட்டர்ஸ்\n\nAI\n\nSUMMARISE IN ENGLISH\n\nGoogle Maps plans to name 'Gulf of Mexico' for American users as' Gulf of America '\n\nGoogle Maps will rename the Gulf of Mexico to the Gulf of America for US users, while Mexico will retain the original name. The tallest Alaskan peak, formerly known as Mount McKinley, will be renamed Denali. The changes, ordered by President Trump, are part of his administration's efforts to fulfill campaign promises. Google will implement the name changes in its Maps app.\n\nGenerated by AI\n\nவாஷிங்டன்:\n\nஅமெரிக்க புவியியல் பெயர்கள் அமைப்பில் அதிகாரபூர்வமாகப் புதுப்பிக்கப்பட்டவுடன், கூகுல் மேப்ஸ் அமைப்பு, மெக்சிகோ வளைகுடாவின் பெயரை அமெரிக்க வளைகுடா என மாற்றும் என்று கூகுல், ஜனவரி 27ஆம் தேதி எக்ஸ் பதிவில் தெரிவித்தது.\n\nஇந்த மாற்றம் அமெரிக்காவில் நடைமுறைப்படுத்தப்படும். ஆனால் மெக்சிகோவில் மெக்சிகோ வளைகுடா என்றே  இருக்கும். இரு நாடுகளுக்கும் வெளியே, கூகல் பயனர்கள் இரு பெயர்களையும் கூகுல் மேப்பில் பார்ப்பார்கள்.\n\nடிரம்ப் நிர்வாகத்தின் உள்துறை அமைச்சு, ஜனவரி 24ஆம் தேதி அன்று மெக்சிகோ வளைகுடாவின் பெயரை அமெரிக்க வளைகுடா என்று அதிகாரபூர்வமாக மாற்றியதாகக் கூறியது. அதேபோல், வட அமெரிக்காவின் மிக உயரமான அலாஸ்கன் சிகரமான தெனாலி, மெக்கின்லி மலை என பெயர் மாற்றம் செய்யப்பட்டுள்ளது.\n\nஆல்பாபெட்டின் கூகுலுக்குச் சொந்தமான கூகல் மேப்ஸ், மெக்கின்லி சிகரத்துக்கும் இதேபோன்ற மாற்றத்தைச் செய்யும்.\n\nஜனவரி 20ஆம் தேதி பதவியேற்ற சில மணி நேரங்களுக்குப் பிறகு, தேர்தல் வாக்குறுதியை நிறைவேற்றும் வகையில், நிர்வாக நடவடிக்கைகளின் ஒரு பகுதியாக, பெயர் மாற்றங்களை அதிபர் டேனால்ட் டிரம்ப் உத்தரவிட்டார்.\n\nஜனவரி மாதத் தொடக்கத்தில் மெக்சிகோ அதிபர் கிளாடியா ஷீன்பாம், அமெரிக்கா உட்பட வட அமெரிக்காவை மெக்சிகன் அமெரிக்கா என்று மறுபெயரிட வேண்டும் என்று நகைச்சுவையாகப் பரிந்துரைத்தார். இந்தப் பெயர் இப்பகுதியின் ஆரம்பகால வரைபடத்தில் பயன்படுத்தப்பட்டது என்பது குறிப்பிடத்தக்கது.\n\nகுறிப்புச் சொற்கள்\n\nமெக்சிகோ\n\nஅமெரிக்கா\n\nகூகல்\n\nதொடர்புடைய செய்திகள்\n\nபயணிகள் ரயில் சேவையை மேம்படுத்த மெக்சிகோ திட்டம்\n\n17 Jan 2024\n\n-\n\n4:23 PM", "images": [{"image_url": "https://cassette.sphdigital.com.sg/image/tamilmurasu/e49424322c9056c196afd01c687ec6d93c5b8b7f95469ef80a04a3a0352d47eb?w=825", "alt_text": "84f4ecd5-46f3-4bf4-91f3-407ea81d41f7", "caption": "இந்த மாற்றம் அமெரிக்காவில் நடைமுறைப்படுத்தப்படும். ஆனால் மெக்சிகோவில் மெக்சிகோ வளைகுடா என்றே பெயர் இருக்கும். - படம்: ராய்ட்டர்ஸ்"}, {"image_url": "https://cassette.sphdigital.com.sg/image/tamilmurasu/512c5272e0b0d9d6856c8efaa48dfd0022f82711da5c0baa02780204fcc75e0a?w=235", "alt_text": "ஏழு முக்கிய வழித்தடங்களில் பயணிகள் ரயில் சேவையை மேம்படுத்த மெக்சிகோ முன்னுரிமை அளிக்கவுள்ளது.", "caption": null}]}
{"article_url": "https://tamilmurasu.com.sg/india/50-number-indian-women-who-have-achieved-50-years-old-three-indian-women-forbes-list", "site_title": "50 வயதுக்கு மேல் சாதனை படைத்த 50 பெண்களில் மூவர் இந்திய பெண்கள்", "publish_date": "2025-01-28", "content": "50 வயதுக்கு மேல் சாதனை படைத்த 50 பெண்களில் மூவர் இந்திய பெண்கள்\n\n28 Jan 2025 - 12:42 pm\n\n2\n\nmins read\n\nஊர்மிளா, கிரண் மஜும்தார் ஷா, ஷீலா படேல்.  -\n\nபடம்: ஊடகம்\n\nAI\n\nSUMMARISE IN ENGLISH\n\n50 number of Indian women who have achieved a 50 years old: Three Indian women on the Forbes list\n\nForbes recognized three Indian women over 50 for their achievements: Urmila (activist), Kiran Majumdar Shah (biotech entrepreneur), and Sheila Patel (social activist). Urmila won culinary awards, Shah is the founder of Biocon, and Patel's organization has improved livelihoods and built homes for the poor in over 33 countries.\n\nGenerated by AI\n\nவாஷிங்டன்:\n\nஅமெரிக்காவைச் சேர்ந்த பிரபல வணிக இதழான ஃபோர்ப்ஸ் வெளியிட்டுள்ள பட்டியலில் மூன்று இந்தியப் பெண்கள் கௌரவிக்கப்பட்டுள்ளனர்.\n\nஅவர்கள் நிறுவனராகவும் சமூக ஆர்வலராகவும் கோடீஸ்வரராகவும் உள்ளனர்.\n\nதொழில்முனைவோர், முதலீட்டாளர்கள், கண்டுபிடிப்பாளர்கள், கலைஞர்கள், ஆர்வலர்கள், தகவல் தொடர்பு, அறிவியல், அரசியல், சட்டம் உள்ளிட்ட பல்வேறு துறைகளிலும் சாதனை படைத்தவர்களின் பட்டியலை ஃபோர்ப்ஸ் அவ்வப்போது வெளியிட்டு வருகிறது.\n\nஅதன்படி, இவ்வுலகம் முழுவதிலும் ஐம்பது வயதுக்கு மேல் சாதனை படைத்து வரும் 50 பெண்களின் பட்டியலை ஃபோர்ப்ஸ் இதழ் அண்மையில் வெளியிட்டது.\n\nஇதில் ஊர்மிளா, கிரண் மஜும்தார் ஷா, ஷீலா படேல் ஆகிய மூன்று இந்தியப் பெண்கள் இடம்பெற்றுள்ளனர்.\n\nகுஜராத்தை பூர்வீகமாகக் கொண்ட ஊர்மிளா, 80, மகாராஷ்டிர தலைநகர் மும்பையில் வசிக்கிறார்.  முதிய வயதிலும் பல்வேறு சமையல் போட்டிகளிலும் பங்கேற்று விருதுகளை அவர் குவித்து வருகிறார்.\n\nஊறுகாய் மற்றும் தின்பண்டங்களில் தனது வியாபாரத்தை விரைவாக விரிவுபடுத்திய அவர், சமூக ஊடகங்களில் விசுவாசமிக்க பின்தொடர்பவர்களைக் குவித்தார்.\n\nஅத்துடன், 40 ஆண்டுகளுக்கும் மேலான தனது சமையல் அனுபவம் மூலம், மில்லியன் கணக்கான மக்களுக்கு அவர் ஊக்கமூட்டி வருகிறார்.\n\nகர்நாடகத் தலைநகர் பெங்களூருவைத் தலைமையிடமாகக் கொண்டு செயல்படும் பயோகான் நிறுவனத்தின் தலைவராக கிரண் மஜும்தார் ஷா (71) உள்ளார். நாட்டின் மிகச் சிறந்த பெண் தொழில் முனைவோரில் ஒருவராக அவர் வலம் வருகிறார்.\n\nமகாராஷ்டிர தலைநகர் மும்பையைச் சேர்ந்த சமூக ஆர்வலரான ஷீலா படேல் (72), கடந்த 1984ல்  தன்னார்வத் தொண்டு அமைப்பை தொடங்கினார். இந்த அமைப்பின் மூலம் ஏழை மக்களின் வாழ்வாதாரத்தை அவர் மேம்படுத்தி வருகிறார்.\n\nஷீலா படேலின் முயற்சியால் ஏழை குடும்பங்களுக்காக 11 அடுக்குமாடி குடியிருப்புகள் உருவாக்கப்பட்டு உள்ளன.\n\nஇந்தியா மட்டுமன்றி உலகம் முழுவதிலும் 33க்கும் மேற்பட்ட நாடுகளில் ஷீலா படேலின் தன்னார்வத் தொண்டு அமைப்பு சேவையாற்றி வருகிறது.\n\nகுறிப்புச் சொற்கள்\n\nசாதனை\n\nஇந்தியப் பெண்கள்\n\nசமூக ஆர்வலர்\n\nதலைவர்\n\nதொடர்புடைய செய்திகள்\n\nஏர் இந்தியா விமானத்திற்குள் ஐந்து மணி நேரம் சிக்கிக்கொண்ட பயணிகள் கதறல்\n\n27 Jan 2025\n\n-\n\n6:59 PM", "images": [{"image_url": "https://cassette.sphdigital.com.sg/image/tamilmurasu/3ce5652216478e22d72468766bf3d2f082c244d7bbb2bd1436f3379e4e4ad3f8?w=825", "alt_text": "7d75b46e-8287-41e0-a59c-865d5fde3c46", "caption": "ஊர்மிளா, கிரண் மஜும்தார் ஷா, ஷீலா படேல்.  - படம்: ஊடகம்"}, {"image_url": "https://cassette.sphdigital.com.sg/image/tamilmurasu/e7230ee91092f207409fdcc221aa26d831f579909488757ce2a96fc7b7a44905?w=235", "alt_text": "செய்வதறியாது விமானத்திற்குள் பல மணி நேரம் காத்திருந்த பயணிகள்.", "caption": null}]}
{"article_url": "https://tamilmurasu.com.sg/singapore/ovar-1100-gp-clinics-will-have-stolen-1100-general-practitioner-gp-clinic-during-open-drawing", "site_title": "சீனப் புத்தாண்டின்போது 1,100 தனியார் மருந்தகங்கள் திறந்திருக்கும்", "publish_date": "2025-01-28", "content": "சீனப் புத்தாண்டின்போது 1,100 தனியார் மருந்தகங்கள் திறந்திருக்கும்\n\n28 Jan 2025 - 12:41 pm\n\n2\n\nmins read\n\nஅருகிலுள்ள மருந்தகங்களையும் அவை செயல்படும் நேரத்தையும் GPGoWhere தேடலாம் -\n\nபடம்:சாவ் பாவ்\n\nAI\n\nSUMMARISE IN ENGLISH\n\nOvar 1,100 GP clinics will have stolen 1,100 General Practitioner (GP) clinic during the open drawing Chinese New Year\n\nDuring the Chinese New Year holiday from Jan 28 to 30, 1,115 GP clinics will remain open at various times. Patients can use their address or postal code to find operating hours. For non-life-threatening issues, three Emergency Care Centres (UCCs) will be open: Alexandra Physician UCC (24 hours), National University Physician Children's UCC @ Bukit Panjang (9am-11pm), and Physician Children's UCC @ Tampines (9am-11pm). Those with severe or life-threatening emergencies should go to emergency units only.\n\nGenerated by AI\n\nசீனப் புத்தாண்டு விடுமுறைக் காலமான ஜனவரி 28 முதல் 30 வரை மொத்தம் 1,115 தனியார்  மருந்தகங்கள் பல்வேறு நேரங்களில் திறந்திருக்கும்.\n\nவிழாக் காலத்தில் மருத்துவப் பராமரிப்புத் தேவைப்படுவோர் தங்கள் முகவரி அல்லது அஞ்சல் குறியீட்டைப் பயன்படுத்தி அருகிலுள்ள மருந்தகங்களையும் அவை செயல்படும் நேரத்தையும்  GPGoWhere என்ற இணையத்தளத்தில் தேடலாம் என்று சுகாதார அமைச்சு திங்கட்கிழமை (ஜனவரி 27) தெரிவித்தது.\n\nசாதாரண உடல்நலக் குறைபாடுகள் உள்ளவர்கள் தனியார் மருத்துவர் அல்லது 24 மணி நேர மருந்தகத்தை நாட  ஊக்குவிக்கப்படுகின்றனர். மருந்தகத்திற்குச் செல்வதற்கு முன், முன்பதிவு செய்ய அல்லது மருந்தகத்தை அழைக்குமாறு அமைச்சு அறிவுறுத்தியது.\n\nசிறிய வெட்டு, தொடர் வாந்தி அல்லது எக்ஸ்ரே தேவைப்படக்கூடும் எனக் கருதும் சுளுக்கு  போன்ற அவசர ஆனால் உயிர் ஆபத்தற்ற பிரச்சினைகளுக்கு மூன்று அவசரப் பராமரிப்பு மையங்களை (யுசிசி) நாடலாம்.\n\nஅலெக்சாண்ட்ரா மருத்துவமனை யுசிசி: 24 மணி நேரம் திறந்திருக்கும்\n\nயுசிசி @ அட்மிரால்டி: காலை 8 மணி முதல் இரவு 11 மணி வரை திறந்திருக்கும்\n\nதேசிய பல்கலைக்கழக மருத்துவமனை குழந்தைகள் யூசிசி@புக்கிட் பாஞ்சாங்: காலை 9 மணி முதல் இரவு 11 மணி வரை திறந்திருக்கும்\n\nநெஞ்சு வலி, மூச்சுத்திணறல் அல்லது கட்டுப்படுத்த முடியாத ரத்தப்போக்கு போன்ற கடுமையான அல்லது உயிராபத்துள்ள அவசரநிலைகளுக்கு மட்டுமே மருத்துவமனைகளின் விபத்து அவசரநிலைப் பிரிவுகளுக்கு  செல்ல வேண்டும் என்று அமைச்சு பொதுமக்களைக் கேட்டுக்கொண்டது.\n\nஉயிருக்கு ஆபத்தற்ற அவசரநிலையில் இருப்பவர்  995 என்ற எண்ணை அழைப்பதைத் தவிர்க்க வேண்டும். இதன்மூலம் உயிராபத்துள்ள அவசர சிகிச்சை தேவைப்படுவோருக்கு விரைந்து சிகிச்சை அளிக்க முடியும்.\n\nகுறிப்புச் சொற்கள்\n\nமருந்தகம்\n\nஅவசரநிலை\n\nதனியார் மருத்துவமனை\n\nவிடுமுறை\n\nசீனப் புத்தாண்டு\n\nதொடர்புடைய செய்திகள்\n\nபிரெஞ்சு நிறுவனத்துடன் கைகோக்கிறது எஸ்பிஎஸ் டிரான்சிட்\n\n28 Jan 2025\n\n-\n\n12:25 PM", "images": [{"image_url": "https://cassette.sphdigital.com.sg/image/tamilmurasu/693e91dfbe7a1bf834c7bd0a623e713a13b26a546135bdc8033137b759328de9?w=825", "alt_text": "6df17ddc-ba4f-4be3-9213-6d612a68a034", "caption": "அருகிலுள்ள மருந்தகங்களையும் அவை செயல்படும் நேரத்தையும் GPGoWhere தேடலாம் - படம்:சாவ் பாவ்"}, {"image_url": "https://cassette.sphdigital.com.sg/image/tamilmurasu/c8b740074cc0ae8c35a061b22daa3372d348fe2b4bd3c9d4faf7f4cb2c6a6dfc?w=235", "alt_text": "எஸ்பிஎஸ் டிரான்சிட் குழுமத்   தலைமை நிர்வாக அதிகாரி ஜெஃப்ரி சிம் (இடம்), ஆர்ஏடிபி டேவ் நிறுவனத்தின் வட்டாரத் தலைமை நிர்வாக அதிகாரி ஹென்றி பாட்டியர்.", "caption": null}]}
{"article_url": "https://tamilmurasu.com.sg/singapore/istana-hold-open-house-feb-2-usher-chinese-new-year", "site_title": "இஸ்தானாவில் பிப்ரவரி 2ஆம் தேதி பொது வரவேற்பு", "publish_date": "2025-01-27", "content": "இஸ்தானாவில் பிப்ரவரி 2ஆம் தேதி பொது வரவேற்பு\n\n27 Jan 2025 - 10:48 pm\n\n1\n\nmins read\n\nபிப்ரவரி 2ஆம் தேதி காலை 8.30 மணி முதல் மாலை 6 மணி வரை பொதுமக்களுக்காக இஸ்தானா திறந்திருக்கும். -\n\nகோப்புப் படம்: ஸ்ட்ரெய்ட்ஸ் டைம்ஸ்\n\nAI\n\nSUMMARISE IN ENGLISH\n\nIstana to hold open house on Feb 2 to usher in Chinese New Year\n\nThe Istana public reception will be held on Feb 2, featuring performances like lion dance. Various activities such as five-stone games, sit-down football, and catalist football will be available. The Istana will be open to the public from 8.30am to 6pm on the fourth day of Chinese New Year.\n\nGenerated by AI\n\nசீனப் புத்தாண்டை முன்னிட்டு பிப்ரவரி 2ஆம் தேதி (ஞாயிற்றுக்கிழமை) இஸ்தானாவில் பொது வரவேற்பு கடைப்பிடிக்கப்படுகிறது.\n\nஅன்றைய தினம் அங்கு சிங்க நடனம் போன்ற பல்வேறு நிகழ்ச்சிகளைப் பொதுமக்கள் கண்டு மகிழலாம்.\n\nசீனப் புத்தாண்டின் நான்காம் நாளான அன்று காலை 8.30 மணி முதல் மாலை 6 மணி வரை இஸ்தானா பொதுமக்களுக்காகத் திறந்திருக்கும். இதனை அதிபர் அலுவலகம் திங்கட்கிழமை (ஜனவரி 27) தெரிவித்தது.\n\nஐந்து கல் போன்ற கம்போங் விளையாட்டுகள், அமர்ந்தநிலை காற்பந்து, கண்கட்டிய காற்பந்து போன்ற பல்வேறு நிகழ்வுகளில் பொதுமக்கள் பங்கேற்கலாம் என்றும் அது குறிப்பிட்டுள்ளது.\n\nகுறிப்புச் சொற்கள்\n\nசீனப் புத்தாண்டு\n\nபாம்பு\n\nஇஸ்தானா", "images": [{"image_url": "https://cassette.sphdigital.com.sg/image/tamilmurasu/421ae8be1e642a0ea1f783cac0b6b6eceed652935765d173870b05e71c66fe87?w=825", "alt_text": "3764af7b-cff9-4572-b57f-f51baa0a7bb0", "caption": "பிப்ரவரி 2ஆம் தேதி காலை 8.30 மணி முதல் மாலை 6 மணி வரை பொதுமக்களுக்காக இஸ்தானா திறந்திருக்கும். - கோப்புப் படம்: ஸ்ட்ரெய்ட்ஸ் டைம்ஸ்"}]}
{"article_url": "https://tamilmurasu.com.sg/lifestyle/top-gifts-chinese-new-year", "site_title": "சீனப் புத்தாண்டுக்‌குச் சீரிய பரிசுகள்", "publish_date": "2025-01-28", "content": "சீனப் புத்தாண்டுக்‌குச் சீரிய பரிசுகள்\n\n28 Jan 2025 - 5:30 am\n\n2\n\nmins read\n\nசீனப் புத்தாண்டுடன் தொடர்புடைய வழக்கங்களைப் புரிந்துகொள்வது முக்‌கியம். -\n\nபடம்: ஸ்ட்ரெய்ட்ஸ் டைம்ஸ்\n\nயோகிதா அன்புச்செழியன்\n\n>\n\nAI\n\nSUMMARISE IN ENGLISH\n\nTop gifts for Chinese New Year\n\nChinese New Year celebrations involve specific customs, including the exchange of gifts that symbolize prosperity and good fortune. Mandarin oranges in pairs or multiples of eight are auspicious. Other popular gifts include festive items like pineapple tarts, bak kwa, and red envelopes (Ang Pao) filled with money. Avoid gifting watches due to their association with \"farewell.\" Red and gold items are preferred, while black and white should be avoided. Gift options also include home decorations, gift vouchers, and Chinese New Year snacks. It's important to respect Chinese cultural beliefs when selecting gifts.\n\nGenerated by AI\n\nசீனர்களின் முக்கியமான பண்டிகைகளில் ஒன்றான சீனப் புத்தாண்டு, இன்னும் சில தினங்களில் தொடங்கிவிடும். சிங்கப்பூரின் பன்முக கலாசார சூழலில் நம்மில் பலர் நம்முடைய சீன நண்பர்கள், அன்புக்குரியவர்கள் அல்லது சக ஊழியர்களுடன் விழாவைக்‌ கொண்டாட அவர்களது வீடுகளுக்‌கு அழைக்கப்பட்டிருக்கலாம்.\n\nசீனப் புத்தாண்டுடன் தொடர்புடைய பழக்கங்களையும் பரிசு வழங்கும் வழக்கங்களையும் புரிந்துகொள்வது உங்களுக்‌கு அழைப்பு விடுத்த சீனர்களுக்‌கு மரியாதை காட்டுவதற்கான சிறந்த ஒரு வழியாகும்.\n\nபண்டிகைக் காலத்தில் மிகவும் பிரபலமான பரிசுப்பொருள்களில் ஒன்று செழிப்பையும் அதிர்ஷ்டத்தையும் குறிக்கும் மாண்டரின் ஆரஞ்சுப்பழங்கள். ஒற்றை இலக்கமுடைய எண்கள் இறுதிச் சடங்குகளுடன் தொடர்புடையவை என்பது சீனர்களின் நம்பிக்கை என்பதால் பரிசாக வழங்கும்போது எப்போதும் இரண்டு பழங்களாக அல்லது இரட்டை இலக்கத்தில் கொடுப்பது அவசியம். ஆரஞ்சுப் பழங்களை அழகாக ஒரு பெட்டி அல்லது கூடையில் அடுக்‌கி வைத்து பரிசாக வழங்குவது மேலும் நேர்த்தியான தோற்றத்தைத் தரும்.\n\nவரவிருக்கும் ஆண்டின் இனிமையையும் வளத்தையும் பிரதிபலிக்‌கும் அன்னாசிப்பழ டார்ட், பாக் குவா, உலர்ந்த காளான்கள், தேநீர் போன்ற சீனப் பண்டிகை தொடர்புடைய பொருள்களால் நிரப்பப்பட்ட பரிசுப்பைகளும் சிறந்த பரிசாகும்.\n\nமேலும், தனிப்பட்ட பரிசை வழங்க விரும்பினால் சிவப்புப் பணப்பைகளை (அங் பாவ்) தரலாம். சீனர்களின் கலாசாரத்தில் எண் ‘8’ செல்வத்தைக் குறிப்பதால், 8 அல்லது 88 மதிப்புடைய தொகையைப் பணப்பைகளில் வைத்து அவர்களுக்‌குக் கொடுக்‌கலாம்.\n\nசீனப் பண்டிகைக்காக உங்கள் சீன அன்புக்குரியவர்கள் தங்களது வீடுகளை அலங்கரிக்க உதவும் வாழ்த்துகள், காகிதச் சுவரொட்டிகள், சிவப்பு அலங்கார விளக்குகள் போன்ற பொருள்களை வழங்கலாம். அதிக விலைமதிப்புள்ள மதுபான வகைகள், பரிசு பற்றுச்சீட்டுகள், சீனப் புத்தாண்டு தின்பண்டங்கள் போன்றவற்றையும் பரிசாக தரலாம்.\n\nஇருப்பினும், பரிசைத் தேர்ந்தெடுக்‌கும்போது கலாசாரத் தடைகளைக் கவனத்தில் கொள்வது முக்கியம். சீன மொழியில் ‘கடிகாரம்’ என்ற சொல் ‘முடிவு’ அல்லது ‘பிரியாவிடை’ என்பதைக் குறிக்கும் சொல் போன்ற உச்சரிப்பைக் கொண்டுள்ளதால் கடிகாரங்களைப் பரிசளிப்பதைத் தவிர்ப்பது நல்லது. கத்திகள் அல்லது கத்தரிக்கோல் போன்ற பொருள்களையும் பரிசாக வழங்குவது பொருத்தமற்றதாகக் கருதப்படுகிறது. இதற்கு முக்‌கியக் காரணம், இவை போன்ற கூர்மையான பொருள்கள், உறவைத் துண்டிப்பதைக் குறிப்பதாக சீனர்கள் நம்புவதே ஆகும்.\n\nகருப்பு, வெள்ளை என்ற இரண்டு வண்ணங்கள் துக்கத்துடன் தொடர்புடையவை என்று அவர்கள் நம்புவதால் அவற்றைக் கொண்ட பொருள்களைப் பரிசாகத் தருவதைத் தவிர்ப்பதும் நன்று. மங்களகரம் எனக் கருதப்படும் சிவப்பு அல்லது தங்க நிறப் பொருள்களுக்கு முன்னுரிமை கொடுப்பதே சிறந்தது.\n\nகுறிப்புச் சொற்கள்\n\nபுத்தாண்டு\n\nசீனப் புத்தாண்டு\n\nபண்டிகை\n\nபரிசு\n\nதொடர்புடைய செய்திகள்\n\nநாவில் தித்திப்பு, முகத்தில் பூரிப்பு\n\n26 Jan 2025\n\n-\n\n9:35 PM\n\nஸ்ரீ மாரியம்மன் கோயிலில் மூத்தோருக்குச் சீனப் புத்தாண்டு சிறப்பு விருந்து\n\n18 Jan 2025\n\n-\n\n7:00 PM", "images": [{"image_url": "https://cassette.sphdigital.com.sg/image/tamilmurasu/d1adb147337e16ff48c1cd086f5d4e5322a7357217945287e292d3ec74854ce5?w=825", "alt_text": "6dfe448d-1445-4445-b53c-0fdf4e34c101", "caption": "சீனப் புத்தாண்டுடன் தொடர்புடைய வழக்கங்களைப் புரிந்துகொள்வது முக்‌கியம். - படம்: ஸ்ட்ரெய்ட்ஸ் டைம்ஸ்"}, {"image_url": "https://cassette.sphdigital.com.sg/image/tamilmurasu/171b3d276e6e1cd6fbd8299e0be0026ffa9903233e605e6cdfd79c9693fce029", "alt_text": "author", "caption": null}, {"image_url": "https://cassette.sphdigital.com.sg/image/tamilmurasu/cb484772acaa05e14083958c5ff022f49bffd7b498c5e77ce35e2d7bb31216c5?w=235", "alt_text": "தற்காப்பு, மனிதவள மூத்த துணை அமைச்சரும், மார்சிலிங் - இயூ டி குழுத்தொகுதி நாடாளுமன்ற உறுப்பினருமான ஸாக்கி முகம்மது சிறப்பு விருந்தினராகக் கலந்துகொண்டு மூத்தோருடன் உணவு அருந்தினார்.", "caption": null}, {"image_url": "https://cassette.sphdigital.com.sg/image/tamilmurasu/bb063f97b3cdd685c484525439483b0d7350c8cee4cbbb645913cffb0992738b?w=235", "alt_text": "நிகழ்ச்சியில் பங்கேற்ற முதியவர் ஒருவருக்கு ‘ஹங் பாவ்’ உறை வழங்கும் தகவல், மின்னிலக்க மேம்பாட்டு அமைச்சர் ஜோசஃபின் டியோ.", "caption": null}]}
{"article_url": "https://tamilmurasu.com.sg/singapore/several-cars-damaged-after-fire-breaks-out-multi-storey-carpark-ang-mo-kio", "site_title": "அங் மோ கியோ கார்நிறுத்தத்தில் தீ", "publish_date": "2025-01-27", "content": "அங் மோ கியோ கார்நிறுத்தத்தில் தீ\n\n27 Jan 2025 - 8:16 pm\n\n1\n\nmins read\n\nதீப்பிடித்து எரிந்த இரண்டு கார்களும் மின்சார வாகனம் இல்லை என்று விசாரணையில் தெரியவந்துள்ளது. -\n\nபடம்: ஷின் மின்\n\nAI\n\nSUMMARISE IN ENGLISH\n\nSeveral cars damaged after fire breaks out at multi-storey carpark in Ang Mo Kio\n\nA fire broke out in an Ang Mo Kio carpark, damaging two non-electric vehicles on the third floor. The Singapore Civil Defence Force extinguished the blaze, with no injuries reported. Senior Minister and MP Lee Hsien Loong expressed concern and urged vigilance. The cause of the fire is under investigation.\n\nGenerated by AI\n\nஅங் மோ கியோவில் உள்ள பலமாடி கார்நிறுத்தும் இடத்தில் திங்கட்கிழமை (ஜனவரி 27) ஏற்பட்ட திடீர் தீவிபத்தில் கார்கள் சேதமடைந்தன.\n\nபுளோக் 712ஏ அங் மோ கியோ அவென்யூ 6ல் உள்ள கார் நிறுத்துமிடத்தில் தீப்பிடித்ததாகப் பிற்பகல் 12.40 மணியளவில் தங்களுக்குத் தகவல் கிடைத்ததாக சிங்கப்பூர் குடிமைத் தற்காப்புப் படை தெரிவித்தது.\n\nமூன்றாவது தளத்தில் நிறுத்தி வைக்கப்பட்டு இருந்த இரண்டு கார்களில் மூண்ட தீயை, படையினர் அணைத்தனர். அந்த இரு கார்களும் மின்வாகனங்கள் இல்லை என்பது முதற்கட்ட விசாரணையில் தெரிய வந்ததாகவும் அது கூறியது.\n\nஅந்தச் சம்பவத்தில் யாருக்கும் காயம் இல்லை.\n\nமூத்த அமைச்சரும் அங் மோ கியோ குழுத்தொகுதி நாடாளுமன்ற உறுப்பினருமான லீ சியன் லூங், அந்தத் தீச்சம்பவம் தொடர்பாக ஃபேஸ்புக் பதிவு ஒன்றை வெளியிட்டுள்ளார்.\n\nபாதிக்கப்பட்ட பகுதியைத் தவிர கார்நிறுத்தத்தின் இதர பகுதிகள் வழக்கம்போல இயங்குவதாக அதில் அவர் குறிப்பிட்டுள்ளார்.\n\nசீனப் புத்தாண்டுக்குச் சற்று முன்னதாக துரதிருஷ்டவசமாக அந்தச் சம்பவம் நிகழ்ந்துள்ளது என்று கூறிய திரு லீ, குடியிருப்பாளர்கள் விழிப்புடன் இருக்குமாறு கேட்டுக்கொண்டார்.\n\nதீப்பிடித்ததற்கான காரணம் விசாரிக்கப்பட்டு வருகிறது.\n\nகுறிப்புச் சொற்கள்\n\nகார்\n\nதீ\n\nஅங் மோ கியோ\n\nதொடர்புடைய செய்திகள்\n\nவிபத்தில் சிக்கிய தீயணைப்பு வாகனம்; அதிகாரிகள் நால்வர் காயம்\n\n24 Jan 2025\n\n-\n\n4:41 PM", "images": [{"image_url": "https://cassette.sphdigital.com.sg/image/tamilmurasu/3eab45bc4c36f9ff1cedf73a0462d1363c70d53b51053982732faec287fe10a8?w=825", "alt_text": "d184ef2b-4ad0-48a4-b342-96095cf88413", "caption": "தீப்பிடித்து எரிந்த இரண்டு கார்களும் மின்சார வாகனம் இல்லை என்று விசாரணையில் தெரியவந்துள்ளது. - படம்: ஷின் மின்"}, {"image_url": "https://cassette.sphdigital.com.sg/image/tamilmurasu/21f8c314c311d2d9c3bb304f2ce53c8e8313262568530e0d48c66715fdb4e9a7?w=235", "alt_text": "சுங்கை காடுட் பகுதியில் தீ விபத்து ஏற்பட்டதாகக் கிடைத்த தகவலையடுத்து அவ்விடத்திடத்திற்குச் சுங்கை காடுட் தீயணைப்பு பிரிவைச் சேர்ந்த நான்கு அதிகாரிகள் அடங்கிய குழு ஒன்று சென்றது.", "caption": null}]}
{"article_url": "https://tamilmurasu.com.sg/singapore/lifts-under-repair-12-days-wheelchair-users-desperate", "site_title": "12 நாள்களாக இயங்காத மின்தூக்கிகள்; சக்கர நாற்காலிப் பயனாளர்கள் பரிதவிப்பு", "publish_date": "2025-01-28", "content": "12 நாள்களாக இயங்காத மின்தூக்கிகள்; சக்கர நாற்காலிப் பயனாளர்கள் பரிதவிப்பு\n\n28 Jan 2025 - 12:41 pm\n\n2\n\nmins read\n\n20வது மாடிக் குடியிருப்பாளர் தினமும் 400 படிகளை ஏறும் நிலை\n\nஒரு மின்தூக்கி நவம்பர் முதல் பழுதான நிலையில் இருப்பதாகவும் மற்றொரு மின்தூக்கி ஜனவரி 14 முதல் பழுதாகிவிட்டதாகவும் கூறப்படுகிறது. -\n\nபடம்: ஷின் மின்\n\nAI\n\nSUMMARISE IN ENGLISH\n\nLifts under repair for 12 days; Wheelchair users desperate\n\nTwo elevators in a 21-story condo in Marine Parade have been inoperable for 12 days, forcing residents to climb stairs or rely on assistance. The elevators, 25 years old, have encountered difficulties with repairs due to parts issues and corrosion caused by the building's proximity to the sea. Two senior wheelchair users living on the 21st floor have been homebound, relying on others for essentials. Residents are concerned about the delayed repairs and potential further delays due to aging elevators, especially during the upcoming Chinese New Year.\n\nGenerated by AI\n\nமரின் பரேட் ரோட்டில் கூட்டுரிமை வீடுகள் கொண்ட கட்டடம் ஒன்றில் 12 நாள்களாக இரண்டு மின்தூக்கிகளும் இயங்கவில்லை.\n\n‘நெப்டியூன் கோர்ட்’ வளாகத்தில் அமைந்துள்ள புளோக் 2ல் குடியிருப்போர், தினமும் பலநூறுப் படிகளை ஏறி இறங்க வேண்டியுள்ளதாக ஷின் மின் டெய்லி நியூஸ் தெரிவித்தது.\n\nகூட்டுரிமைக் கட்டடத்தில் மொத்தம் 21 மாடிகள் உள்ளன. இந்நிலையில், கடந்த நவம்பர் முதல் ஒரு மின்தூக்கி பழுதானதாகவும் ஜனவரி 14ஆம் தேதி மற்றொரு மின்தூக்கியும் இயங்காமல் போனதாகவும் பெயர் குறிப்பிட விரும்பாத குடியிருப்பாளர் ஒருவர் கூறியுள்ளார்.\n\nமின்தூக்கி ஜனவரி 21ஆம் தேதிக்குள் சரிசெய்யப்படும் என்று எதிர்பார்க்கப்பட்டது. இருப்பினும், இன்னமும் அது பழுதான நிலையிலேயே உள்ளதாக அந்தக் குடியிருப்பாளர் தெரிவித்தார்.\n\nபலமுறை சோதனைக்கும் பழுதுபார்ப்புக்கும் அனுப்பப்பட்ட மின்தூக்கிப் பாகங்களில் பிரச்சினை இருப்பதால் இந்தத் தாமதம் என்று நிர்வாகம் கூறியுள்ளது.\n\nபழுதுபார்ப்புப் பணிகள் ஐந்து நாள்களில் முடிந்துவிடும் என்று கூறப்பட்டதை அடுத்து, சுமார் 25 ஆண்டுப் பழைமையான அந்த மின்தூக்கிகள் குறித்து குடியிருப்பாளர்கள் சிலர் கவலை தெரிவித்துள்ளனர்.\n\nஅவற்றுக்கான மாற்றுப் பாகங்கள் கிடைப்பதில் சிரமம் இருக்கலாம் என்றும் பழுதுபார்ப்பு மேலும் தாமதமாகலாம் என்றும் அவர்கள் கூறியுள்ளனர்.\n\nஅதுமட்டுமல்லாமல், கடலுக்கு அருகே கட்டடம் இருப்பதால் பாகங்கள் துருப்பிடித்து சேதமடையும் சாத்தியம் அதிகம் என்றும் கூறப்படுகிறது.\n\nஇந்நிலையில், 20வது மாடியில் வசிக்கும் 70 வயது ஆடவர், தாம் தினமும் சுமார் 400 படிகளை ஏறி இறங்குவதாகவும் வீட்டை அடையவே சுமார் 20 நிமிடங்கள் ஆவதாகவும் கூறியுள்ளார்.\n\nமேலும், 21வது மாடியில் குடியிருக்கும் மூத்தோர் இருவர், சக்கர நாற்காலிப் பயனாளர்கள். அவர்கள் கடந்த 12 நாள்களாக வீட்டிலேயே முடங்கிக் கிடப்பதாகவும் கூறப்படுகிறது.\n\nஉணவுக்கும் அத்தியாவசிய தேவைகளுக்கும் அவர்கள் பிறரைச் சார்ந்திருக்க வேண்டியுள்ளது. அதிலும், இருவரில் ஒருவர் மருந்துக்காக மருத்துவமனைக்கு வாரந்தோறும் செல்ல வேண்டும்.\n\nமாடிப்படி ஏறும் சக்கர நாற்காலி உள்பட நடமாட்டத்திற்கு உதவி வழங்கப்படுவதாகக் குடியிருப்பாளர்களுக்குத் தெரிவிக்கப்பட்டுள்ளது. படிகளில் ஏறும்போது ஆங்காங்கே நாற்காலிகளும் இளைப்பாற வைக்கப்பட்டுள்ளன.\n\nஇதற்கிடையே, சீனப் புத்தாண்டுகாலத்தில் இத்தகைய நிலைமை நீடிப்பது குறித்து குடியிருப்பாளர்கள் அதிருப்தி தெரிவித்து வருகின்றனர்.\n\nகுறிப்புச் சொற்கள்\n\nகூட்டுரிமை\n\nமரீன் பரேட்\n\nகுடியிருப்பாளர்\n\nபழுதுபார்ப்பு\n\nமின்தூக்கி\n\nதொடர்புடைய செய்திகள்\n\nமூன்றரை மணி நேரமாக மின்தூக்கியில் சிக்கித் தவித்த குடும்பம்\n\n11 Oct 2022\n\n-\n\n5:30 AM\n\nமின்தூக்கியில் பெண்ணைத் தாக்கி வழிப்பறி செய்ததாக  தீனதயாளன் மீது மலேசிய நீதிமன்றத்தில் குற்றச்சாட்டு\n\n02 Mar 2019\n\n-\n\n6:10 AM\n\nமின்தூக்கியில் 3 மணிநேரம் சிக்கிக்கொண்ட குடும்பம்\n\n10 Oct 2022\n\n-\n\n9:30 PM\n\nஎம்ஆர்டி நிலையத்தில் மின்தூக்கி கோளாறு; சக்கர நாற்காலியிலிருந்த பயணியை இரண்டு மாடிகளுக்கு சுமந்து சென்ற இளையர்\n\n19 Dec 2019\n\n-\n\n4:37 PM", "images": [{"image_url": "https://cassette.sphdigital.com.sg/image/tamilmurasu/7a77cb364468c9cb79c9e513a5c0fe92d4b100de1cf55c89df1f85f49d476646?w=825", "alt_text": "ab0f14ef-9c96-4913-9388-3c4be516aa1e", "caption": "ஒரு மின்தூக்கி நவம்பர் முதல் பழுதான நிலையில் இருப்பதாகவும் மற்றொரு மின்தூக்கி ஜனவரி 14 முதல் பழுதாகிவிட்டதாகவும் கூறப்படுகிறது. - படம்: ஷின் மின்"}, {"image_url": "https://cassette.sphdigital.com.sg/image/tamilmurasu/4951ddc271997808798721fae2dd187282ba5c357c669c2e2967aafaa40b36c7?w=235", "alt_text": "யுஓபி பிளாசாவில் நேற்று முன்தினம் ஞாயிற்றுக்கிழமை மாலையில் இச்சம்பவம் நிகழ்ந்தது. படம்: ஸ்ட்ரெய்ட்ஸ் டைம்ஸ் வாசகர்", "caption": null}, {"image_url": "https://cassette.sphdigital.com.sg/image/tamilmurasu/4e106f7803c535c7f01bda2d71541555b32d1813ef5b8a92283f7ccdc660875d?w=235", "alt_text": null, "caption": null}, {"image_url": "https://cassette.sphdigital.com.sg/image/tamilmurasu/24a7b86254468ef9f1326bdec2e2f2e5cd984fa8de6bf4c2185f53e055384f5e?w=235", "alt_text": "படம்: சாவ்பாவ் நாளிதழ், ஸ்ட்ரெய்ட்ஸ் டைம்ஸ் வாசகர்", "caption": null}, {"image_url": "https://cassette.sphdigital.com.sg/image/tamilmurasu/fb6892f24bac2716d8e42dd996281105f94b95da10dfa1be5b654e3e101499a0?w=235", "alt_text": "எம்ஆர்டி மேடையிலிருந்து இரண்டு மாடிகளுக்கு படிக்கட்டு வழியாக சுமார் 80 கிலோ எடையுள்ள கிளாரிசின் தாயாரைத் தூக்கிக்கொண்டு சென்றார் அந்த இளையர். படம்: ஸ்டோம்ப்", "caption": null}]}
{"article_url": "https://tamilmurasu.com.sg/lifestyle/pongal-grassroots-celebrations-cut-across-people-all-races-and-age-groups", "site_title": "சிங்கப்பூரை ஒருங்கிணைக்கும் அடித்தள அமைப்புகளின் பொங்கல் கொண்டாட்டங்கள்", "publish_date": "2025-01-27", "content": "சிங்கப்பூரின் பொங்கல் உணர்வை மாதம் முழுவதும் நீடிக்கச் செய்யும் நிகழ்ச்சிகளை அடித்தள அமைப்புகள் தீவெங்கிலும் ஏற்பாடு செய்துள்ளன.\n\nசிங்கப்பூரை ஒருங்கிணைக்கும் அடித்தள அமைப்புகளின் பொங்கல் கொண்டாட்டங்கள்\n\n27 Jan 2025 - 9:33 pm\n\n4\n\nmins read\n\nஅடித்தளத் தலைவர்களும் வட்டாரவாசிகளும் சூழ, ஈசூன் வட்டார பொங்கல் கொண்டாட்டத்தில் கலந்துகொண்ட நாடாளுமன்ற உறுப்பினர் டாக்டர் ஃபைஷல் இப்ராஹிம் (நடுவில்). -\n\nபடம்: நீ சூன் மத்திய வட்டார கட்டமைப்புக்குழு\n\nகி.ஜனார்த்தனன்\n\n>\n\nAI\n\nSUMMARISE IN ENGLISH\n\nPongal grassroots celebrations cut across people of all races and age groups.\n\nPongal celebrations across Singapore continue to be organised throughout the Tamil month of Thai. Various Indian Activities Executive Committees organise pongal brewing, along with other activities such as folk art performances, competitions and games, bringing together residents from their respective neighbourhoods together.\n\nThe Nee Soon GRC Residents' Committee hosted a Pongal celebration to foster unity among different ethnic groups. The event featured cooking competitions, sugarcane eating contests, cultural performances, and activities for children.  Also, 10 wheelchair users from the Sree Narayana Mission were brought in to celebrate The Woodlands GRC also celebrated Pongal with traditional activities like mayilattam and urumi. In Yio Chu Kang, Tamil decorations such thoranams were held alongside Chinese New Year decorations, showcasing the harmonious coexistence of cultures. The Yio Chu Kang Charity Council hosted a Pongal celebration with dance performances and activities such as saree tying.\n\nGenerated by AI\n\nஇளையர்கள், முதியோர், பல்வேறு இனத்தவர் எனப் பல்வேறு தரப்பினரை ஒன்றிணைக்கும் நோக்கில் நீ சூன் குழுத்தொகுதியிலுள்ள வசிப்போர் கட்டமைப்புக்குழுவின் பொங்கல் கொண்டாட்டங்கள் கோலாகலமாக ஜனவரி 19ஆம் தேதி நடைபெற்றன.\n\n‘அனைவருக்குமான பொங்கல்: வேறுபாடுகளை அரவணைக்கும் ஒற்றுமைக் கொண்டாட்டம்’ என்ற கருப்பொருளுடைய இந்த நிகழ்ச்சி, ஈசூன் வாட்டாரத்திலுள்ள புளோக் 602, 603 தரைத்தளத்தில் நடைபெற்றது.\n\nநிகழ்ச்சிக்காக நடத்தப்பட்ட போட்டியின்போது 10 குழுக்கள் ஒன்றோடு ஒன்று பொருதின. ஒவ்வொரு குழுவிலும் மூன்று பேர், அவர்கள் ஒவ்வொருவருமே வெவ்வேறு இனங்களைச் சேர்ந்தவர்கள். விறகுகள், மண் சட்டிகள் ஆகியவற்றைப் போட்டியாளர்கள் பயன்படுத்தினர்.போட்டியின் நடுவர்களாகச் சமையற்கலை வல்லுநர் ராஜேஸ்வரி, மூத்த ஊடகவியலாளர் பிமல் ராம் ஆகியோர் பணியாற்றினர்.\n\nஈசூன் அடித்தள பொங்கல் கொண்டாட்டங்களில் கோலமிடும் அங்கமும் இடம்பெற்றது. -\n\nபடம்: நீ சூன் மத்திய வட்டாரக் கட்டமைப்புக்குழு\n\nநீ சூன் குழுத்தொகுதிக்கான நாடாளுமன்ற உறுப்பினர் இணைப்பேராசிரியர் முகம்மது ஃபைஷல் இப்ராஹிம், நிகழ்ச்சியில் கலந்துகொண்டதுடன் உறியடி அங்கத்தில் ஆர்வத்துடன் பங்கேற்றார்.\n\nதோரணம் கட்டுவதற்கான வகுப்பும் கோலம் போடும் அங்கமும் நிகழ்ச்சியில் இடம்பெற்றன. வந்திருந்த வருகையாளர்கள் மட்டுமன்றி நிகழ்ச்சி இடத்திற்கு அருகே வந்துசென்ற வழிப்போக்கர்களும் வண்ணக் கோலத்தை மேலும் அலங்கரிப்பதில் ஆர்வம் காட்டினர்.\n\nநிகழ்ச்சிக்கு வந்திருந்த ஏறத்தாழ 180 பேருடன் ஸ்ரீ நாராயண மிஷன் முதியோர் பராமரிப்பு இல்லத்திலிருந்து 10 சக்கர நாற்காலிப் பயனாளர்கள் கொண்டாட்டங்களுக்கு வரவழைக்கப்பட்டனர்.\n\nநிகழ்ச்சியின் சிறப்பு விருந்தினர் நாடாளுமன்ற உறுப்பினர் ஃபைஷல் இப்ராஹிம், ஸ்ரீ நாராயண மிஷன் முதியோர் பராமரிப்பு இல்லத்தைச் சேர்ந்த இல்லவாசி ஒருவருடன் உறவாடுகிறார். -\n\nபடம்: சாந்தா ராமன்\n\nபங்கேற்பாளர்களில் ஒருவரான 60 வயது மதிக்கத்தக்க மரீ இங்குயி, நிகழ்ச்சியைப் பற்றிய தமது ஆர்வத்தைப் பகிர்ந்தார்.\n\n“இந்தப் பொங்கல் நிகழ்ச்சி எனக்கு விழிப்புணர்வூட்டும் விதமாக உள்ளது. சமையல் போட்டியில் கலந்துகொண்டேன். பானையில் பால் பொங்கும்வரை எனக்குச் சற்று பதற்றமாகவே இருந்தது,” என்று திருவாட்டி இங்குயி நகைத்தபடி கூறினார்.\n\nநிகழ்ச்சி ஏற்பாட்டுக் குழுத்தலைவர் ராமச்சந்திரன் அசோக்குமார், வசிப்போர் கட்டமைப்பின் தலைவர் சாந்தா ராமன், நீ சூன் சென்ட்ரல் நற்பணிச் செயற்குழுத் தலைவர் சுகுணா ராமசாமி ஆகியோர் வட்டாரவாசிகளின் நல்வரவேற்பைக் கண்டு ஆனந்தம் அடைவதாகக் கூறினர்.\n\nவேற்றினத்தவர் பரிமாறிய \nஅறுசுவை விருந்து\n\nபுக்கிட் பாத்தோக் வட்டாரத்தில் ஹில்வியூ நற்பணி செயற்குழு, வட்டாரவாசிகளை அறுசுவை விருந்துக்காகவும் விளையாட்டுக்காகவும் ஒருங்கிணைத்தது.\n\nபுளோக் 514ன் தரைத்தளத்தில் ஜனவரி 19ஆம் தேதி நடைபெற்ற இந்நிகழ்ச்சியில் ஏறத்தாழ 270 பேர் பங்கேற்றனர்.\n\nவந்திருந்தோருக்கு வாழையிலை விருந்து. -\n\nபடம்: ஹில்வியூ நற்பணி செயற்குழு\n\nஇந்தியப் பாரம்பரிய உடையில் இருந்த வேற்று இனத்தவர், வந்திருந்தோருக்குச் சுவைமிகு வாழையிலை மதிய உணவைப் பரிமாறினர். அதன் பிறகு உறியடி அங்கமும் கரும்பு உண்ணும் போட்டியும் இடம்பெற்றது. போட்டியில் பங்கேற்ற 10 பேரில் சீனப் பெண் ஒருவர் வெற்றி பெற்றார்.\n\nநவம்பர் மாதத்தில் விமரிசையாக ஏற்பாடு செய்யப்பட்ட தீபவாளிக் கொண்டாட்டத்திற்கு அடுத்து கிட்டத்தட்ட மூன்று மாதங்களுக்குப் பிறகு மீண்டும் பொங்கலுக்கு ஏற்பாடு செய்வதில் அலைச்சல் இருந்தாலும் அதிலும் இன்பம் இருந்ததாக ஹில்வியூ இந்திய நடவடிக்கைகள் செயற்குழு ஆலோசகர் பிரமிளா வி. கிலிட்டஸ் கூறினார்.\n\n“மழைக்காலத்திலும் பல்வேறு அலுவல்கள் மத்தியிலும் பொதுமக்கள் கொண்டாட்ட உணர்வில் திளைத்ததைக் கண்டு ஏற்பாட்டுக் குழுவினரான நாங்கள் அகமகிழ்கிறோம்,” என்று திருவாட்டி பிரமிளா கூறினார்.\n\nபொங்கல் பானைகளுக்கு \nவண்ணமிட்ட பிஞ்சு கரங்கள்\n\nதொன்றுதொட்டு அன்னமிடும் உழவர்களின் சிறப்பைக் கொண்டாடும் பொங்கலுக்காக, பானைகளில் பல்வேறு வண்ணங்களைத் தீட்டி மகிழ்ந்தனர் உட்லண்ட்ஸ் வட்டாரத்தைச் சேர்ந்த சிறார்கள்.\n\nஜனவரி 19ஆம் தேதி உட்லண்ட்ஸ் ஸ்திரீட் 81ல் நடைபெற்ற கொண்டாட்டத்திற்காக ஏறத்தாழ 300 வட்டாரவாசிகள் ஒன்றுகூடினர். மயிலாட்டம், உருமி, பொய்க்கால் குதிரை போன்ற நடவடிக்கைகள் ஏற்பாடு செய்யப்பட்டன.\n\nஉட்லண்ட்ஸ் வட்டாரக் கொண்டாட்டங்களில் கலந்துகொண்டு நாடாளுமன்ற உறுப்பினர் மரியம் ஜாஹ்ஃபார் சிவப்பு நிறச் சேலையில் சிறப்பித்தார்.  -\n\nபடம்: உட்லண்ட்ஸ் நற்பணிச் செயற்குழு\n\nஉட்லண்ட்ஸ் குழுத்தொகுதிக்கான நாடாளுமன்ற உறுப்பினர் மரியம் ஜாஹ்ஃபார் நிகழ்ச்சியைச் சிறப்பித்தார்.\n\nபொங்கலுடன் சோறு, ரசம், மோர், அப்பளம், மூவகை காய்கறி கூட்டுக் குழம்புகள் ஆகியவை வாழையிலையில் பரிமாறப்பட்டன.\n\nவருகையாளர்கள் அனைவருக்கும் ஒரு கிலோ பொன்னி அரிசிப் பொட்டலத்துடன், நெய், அப்பளம் ஆகியவற்றைக் கொண்ட அன்பளிப்புப் பைகள் தரப்பட்டன.\n\nஉட்லண்ட்சில் பொங்கலுக்காக உற்சாக உறியடி. -\n\nபடம்: உட்லண்ட்ஸ் நற்பணிச் செயற்குழு\n\nகடந்த 20 ஆண்டுகள் தாய்லாந்து, மலேசியா, ஆப்பிரிக்கா, துபாய் ஆகிய நாடுகளில் வசித்த நிதித்துறை ஆலோசகர் ஆனந்தன் ராஜகோபாலன், 57, தமிழர் பண்பாட்டுக்கு சிங்கப்பூர் இவ்வளவு சிறப்பு செய்வதைக் கண்டு மட்டற்ற மகிழ்ச்சி அடைவதாகக் கூறினார்.\n\n“இந்த நிகழ்ச்சிகளில் பிள்ளைகள் பலரைக் காணும்போது உண்மையிலேயே என் உள்ளம் மகிழ்கிறது. அடுத்த தலைமுறையைச் செதுக்கும் விதமாக இந்த நிகழ்ச்சி அமைக்கப்பட்டது,” என்று அவர் பாராட்டினார்.\n\nசீனப்புத்தாண்டுடன் \nபொங்கல் களிப்பு\n\nஇயோ சூ காங் வட்டாரத்தில் புளோக் 624க்கு அருகிலுள்ள பல்பயன் கூடாரத்தில் பொங்கல் கொண்டாட்டங்கள் எளிமையாக நடைபெற்றன.\n\nஇயோ சூ காங் வட்டாரத்தில் சீனப்புத்தாண்டு அலங்காரங்களுடன் இயைந்த பொங்கல் மலர்ச்சரங்கள். -\n\nபடம்: இயோ சூ காங் நற்பணிச் செயற்குழு\n\nபொங்கல் பானைக்கு வண்ணம் தீட்டுதல், உறியடி போன்ற நடவடிக்கைகளுடன் பரதநாட்டியம், கும்மி நடனம் ஆகிய கலைப்படைப்புகளும் இடம்பெற்றன. கிட்டத்தட்ட 100 பேர் கலந்துகொண்ட இந்நிகழ்ச்சியில் 25 தொண்டூழியர்கள் சேவையாற்றினர்.\n\nபரதநாட்டிய நடனமணிகள் இயோ சூ காங் பொங்கல் கொண்டாட்டத்தின்போது ஆடுகின்றனர்.  -\n\nபடம்: இயோ சூ காங் நற்பணிச் செயற்குழு\n\nதமிழர்களின் தோரணங்கள், மலர்ச்சரங்கள் ஆகியவை சீனப்புத்தாண்டு அலங்காரங்களுடன் இணைந்து காணப்பட்டிருந்தன. இந்த ஏற்பாட்டை விரும்பிய சீன வட்டாரவாசிகள்,  சீனப்புத்தாண்டு காலத்திலும் பொங்கல் அலங்காரம் தொடர்ந்து இருக்கும்படி கேட்டுக்கொண்டதாக இயோ சூ காங் நற்பணிப் பேரவைத் தலைவர் திரு பழனிவேல் தெரிவித்தார்.\n\nதம்பதியருக்குக் குதூகலம்\n\nதெம்பனிஸ் சமூக மன்றத்தில் சனிக்கிழமை 25ஆம் தேதி நடைபெற்ற கொண்டாட்ட நிகழ்வில் ஆடல், பாடல், பேச்சுப்போட்டி அங்கங்களைக் கண்டுகளிக்க ஏறத்தாழ 200 பேர் வருகையளித்தனர்.\n\nநிகழ்ச்சி நெறியாளர் திலகராணி ராஜலிங்கமுடன் (வலக்கோடி) சேலை அணியும் போட்டிக்கான ஜோடிகள். -\n\nபடம்: தெம்பனிஸ் நற்பணிச் செயற்குழு\n\nகன்றுடன் சேர்ந்த பசு, நிகழ்ச்சி இடத்திலுள்ள சிறு கொட்டகைக்குக் கொண்டுவரப்பட்டது. நாப்பிறழ் தொடர்களை உச்சரிக்கும் போட்டி, பொங்கல் பானைகளுக்கு வண்ணம் தீட்டும் போட்டி எனப் பிள்ளைகளுக்கான நடவடிக்கைகளும் விறுவிறுப்பாக நடைபெற்றன.\n\nமனைவிக்குக் கணவன் சேலை கட்டும் மாறுபட்ட போட்டி ஒன்றும் நடைபெற்றது. நிகழ்ச்சியின்போது பொங்கியது பொங்கல் பானை மட்டுமல்ல; ஆரவாரமும் சிரிப்பும் என்றனர் பங்கேற்பாளர்கள்.\n\nகுறிப்புச் சொற்கள்\n\nபண்பாடு\n\nபண்டிகை\n\nதமிழர்\n\nகரும்பு\n\nதொடர்புடைய செய்திகள்\n\nஇளமைத் துள்ளலுடன் ‘நம்ம வீட்டுப் பொங்கல் 2.0’\n\n20 Jan 2025\n\n-\n\n5:30 AM\n\nநெற்பயிரின் சிறப்பை உணர்ந்த தாம்சன், மேரிமவுண்ட் வட்டாரவாசிகள்\n\n26 Jan 2025\n\n-\n\n5:30 AM\n\nமுதியோர் சுவைத்த இனிப்பு விருந்து\n\n26 Jan 2025\n\n-\n\n5:30 AM", "images": [{"image_url": "https://cassette.sphdigital.com.sg/image/tamilmurasu/fc8794d3b5101439c99ad536b83426ce1725ed780640a77fc950aa562f18d4a7?w=825", "alt_text": "a6e8af14-f7f2-444b-9fdb-832777b5c9af", "caption": "அடித்தளத் தலைவர்களும் வட்டாரவாசிகளும் சூழ, ஈசூன் வட்டார பொங்கல் கொண்டாட்டத்தில் கலந்துகொண்ட நாடாளுமன்ற உறுப்பினர் டாக்டர் ஃபைஷல் இப்ராஹிம் (நடுவில்). - படம்: நீ சூன் மத்திய வட்டார கட்டமைப்புக்குழு"}, {"image_url": "https://cassette.sphdigital.com.sg/image/tamilmurasu/443d20e205d051ff07e2f37c8221401d731c7db09e74a10c624c7d357ddc7ffe", "alt_text": "author", "caption": null}, {"image_url": "https://cassette.sphdigital.com.sg/image/tamilmurasu/012d07e5e9bce4d823e1ac6a9d21101a168a990c084fe583235bb05ea6032221?w=825", "alt_text": "ஈசூன் அடித்தள பொங்கல் கொண்டாட்டங்களில் கோலமிடும் அங்கமும் இடம்பெற்றது.", "caption": "ஈசூன் அடித்தள பொங்கல் கொண்டாட்டங்களில் கோலமிடும் அங்கமும் இடம்பெற்றது. - படம்: நீ சூன் மத்திய வட்டாரக் கட்டமைப்புக்குழு"}, {"image_url": "https://cassette.sphdigital.com.sg/image/tamilmurasu/4097111b51498f7a75005b287d576bd0f198f6e1eac55ba5cd0aca2c8512054f?w=825", "alt_text": "நிகழ்ச்சியின் சிறப்பு விருந்தினர் நாடாளுமன்ற உறுப்பினர் ஃபைஷல் இப்ராஹிம், ஸ்ரீ நாராயண மிஷன் முதியோர் பராமரிப்பு இல்லத்தைச் சேர்ந்த இல்லவாசி ஒருவருடன் உறவாடுகிறார்.", "caption": "நிகழ்ச்சியின் சிறப்பு விருந்தினர் நாடாளுமன்ற உறுப்பினர் ஃபைஷல் இப்ராஹிம், ஸ்ரீ நாராயண மிஷன் முதியோர் பராமரிப்பு இல்லத்தைச் சேர்ந்த இல்லவாசி ஒருவருடன் உறவாடுகிறார். - படம்: சாந்தா ராமன்"}, {"image_url": "https://cassette.sphdigital.com.sg/image/tamilmurasu/692be057421a4524243962afdf81534d11865a000eb6ba36f872ba401066e9ec?w=825", "alt_text": "வந்திருந்தோருக்கு வாழையிலை விருந்து.", "caption": "வந்திருந்தோருக்கு வாழையிலை விருந்து. - படம்: ஹில்வியூ நற்பணி செயற்குழு"}, {"image_url": "https://cassette.sphdigital.com.sg/image/tamilmurasu/d0c05486a00eef79045a3cf3ee8d2b58038da6bc1d09e6d90cab7426c91663a9?w=825", "alt_text": "உட்லண்ட்ஸ் வட்டாரக் கொண்டாட்டங்களில் கலந்துகொண்டு நாடாளுமன்ற உறுப்பினர் மரியம் ஜாஹ்ஃபார் சிவப்பு நிறச் சேலையில் சிறப்பித்தார். ", "caption": "உட்லண்ட்ஸ் வட்டாரக் கொண்டாட்டங்களில் கலந்துகொண்டு நாடாளுமன்ற உறுப்பினர் மரியம் ஜாஹ்ஃபார் சிவப்பு நிறச் சேலையில் சிறப்பித்தார்.  - படம்: உட்லண்ட்ஸ் நற்பணிச் செயற்குழு"}, {"image_url": "https://cassette.sphdigital.com.sg/image/tamilmurasu/ff7bbaeb6694f547b67193f56b6ef02491840bed9771ed7fdfe424cc43ba2c80?w=825", "alt_text": "உட்லண்ட்சில் பொங்கலுக்காக உற்சாக உறியடி.", "caption": "உட்லண்ட்சில் பொங்கலுக்காக உற்சாக உறியடி. - படம்: உட்லண்ட்ஸ் நற்பணிச் செயற்குழு"}, {"image_url": "https://cassette.sphdigital.com.sg/image/tamilmurasu/49e3ede9a424cc77b07e87349ef2d728e292a1d99a9717e1393bb95268f628da?w=825", "alt_text": "இயோ சூ காங் வட்டாரத்தில் சீனப்புத்தாண்டு அலங்காரங்களுடன் இயைந்த பொங்கல் மலர்ச்சரங்கள்.", "caption": "இயோ சூ காங் வட்டாரத்தில் சீனப்புத்தாண்டு அலங்காரங்களுடன் இயைந்த பொங்கல் மலர்ச்சரங்கள். - படம்: இயோ சூ காங் நற்பணிச் செயற்குழு"}, {"image_url": "https://cassette.sphdigital.com.sg/image/tamilmurasu/03097962a5b6ed985503527a16744d95ffc9773ec0f6cbf7cc162ecbba033614?w=825", "alt_text": "பரதநாட்டிய நடனமணிகள் இயோ சூ காங் பொங்கல் கொண்டாட்டத்தின்போது ஆடுகின்றனர். ", "caption": "பரதநாட்டிய நடனமணிகள் இயோ சூ காங் பொங்கல் கொண்டாட்டத்தின்போது ஆடுகின்றனர்.  - படம்: இயோ சூ காங் நற்பணிச் செயற்குழு"}, {"image_url": "https://cassette.sphdigital.com.sg/image/tamilmurasu/a218b6e925789c55a62786c50f2a15a3a06c67fefb64d1e04ffab2b7bd2e095b?w=825", "alt_text": "நிகழ்ச்சி நெறியாளர் திலகராணி ராஜலிங்கமுடன் (வலக்கோடி) சேலை அணியும் போட்டிக்கான ஜோடிகள்.", "caption": "நிகழ்ச்சி நெறியாளர் திலகராணி ராஜலிங்கமுடன் (வலக்கோடி) சேலை அணியும் போட்டிக்கான ஜோடிகள். - படம்: தெம்பனிஸ் நற்பணிச் செயற்குழு"}, {"image_url": "https://cassette.sphdigital.com.sg/image/tamilmurasu/73d3044b997b09f0fd4195de83da1933885cc53c740c6f4e1a51ba8e0e33c912?w=235", "alt_text": "கயிறு இழுக்கும் போட்டியில் பங்குபெற்ற இளையர்கள்.", "caption": null}, {"image_url": "https://cassette.sphdigital.com.sg/image/tamilmurasu/5376e89af3bd5f720503a173aedc6522854948b1d3c3eb278941651927c21d70?w=235", "alt_text": "கல்விக்கான துணையமைச்சர் கான் சியாவ் ஹுவாங்குடன் (இடமிருந்து 4வது) நிகழ்ச்சி ஏற்பாட்டாளர்கள், பங்கேற்பாளர்கள்.", "caption": null}, {"image_url": "https://cassette.sphdigital.com.sg/image/tamilmurasu/aaa99c8ad904e43c6abda0fc91b7b178bd0cd4251491fc7d4c4183bac8067175?w=235", "alt_text": "சன்லவ் துடிப்பான மூப்படைதல் நிலையத்தைச் சேர்ந்த சுமார் 50 முதியவர்களுக்குப் பொங்கலை வழங்கும் தொண்டூழியர் மகாலிங்கம், 76. ", "caption": null}]}
{"article_url": "https://tamilmurasu.com.sg/tamilnadu/constitution-must-be-protected-thirumavalavan", "site_title": "அரசியலமைப்புச் சட்டம் பாதுகாக்கப்பட வேண்டும்: திருமாவளவன்", "publish_date": "2025-01-27", "content": "அரசியலமைப்புச் சட்டம் பாதுகாக்கப்பட வேண்டும்: திருமாவளவன்\n\n27 Jan 2025 - 8:16 pm\n\n1\n\nmins read\n\nவிடுதலைச் சிறுத்தைகள் கட்சித் தலைவர் தொல்.திருமாவளவன். -\n\nகோப்புப்படம்: ஊடகம்\n\nAI\n\nSUMMARISE IN ENGLISH\n\nConstitution must be protected: Thirumavalavan\n\nAt a seminar in Chennai, Thol Thirumavalavan discussed the lack of implementation of the State Constitution and the dominance of a particular community in the Supreme Court. He argued that social justice requires addressing economic disparities through reservation for the weaker sections. The seminar emphasized the need to challenge the \"sanathan law\" and promote social democracy through social justice.\n\nGenerated by AI\n\nசென்னை:\n\nஇந்தியாவில் அரசியலமைப்புச் சட்டம் பாதுகாக்கப்பட வேண்டும் என்று விடுதலை சிறுத்தைகள் கட்சித் தலைவர் தொல் திருமாவளவன் வலியுறுத்தியுள்ளார்.\n\nதமிழ்நாடு முற்போக்கு வழக்கறிஞர்கள் பேரவை சார்பில் சென்னையில் திங்கட்கிழமை ‘இந்தியக் குடியரசும் டாக்டர் அம்பேத்கரும்’ என்ற தலைப்பில் கருத்தரங்கம்  நடைபெற்றது.\n\nஅந்தக் கருத்தரங்கத்தில் சிறப்பு விருந்தினராகக் கலந்துகொண்டு பேசிய தொல் திருமாவளவன்,\n\nஅரசமைப்புச் சட்டம் அனைத்துத் தளங்களிலும் நடைமுறைப் படுத்தப்படவில்லை. உச்சநீதிமன்றத்தில் குறிப்பிட்ட சமூகத்தினர் மட்டுமே நீதிபதிகளாக இருக்க முடியும் என்ற சூழல் ஏன் நீடிக்கிறது? அங்கு இடஒதுக்கீட்டை அமல்படுத்த முடியாத நெருக்கடியை எது தருகிறது. இதற்கு எதிராக நாம் போராட வேண்டியிருக்கிறது என்று திருமாவளவன் கூறியுள்ளார்.\n\nஇந்தியாவில் சாதி பார்க்காமல் எந்தச் செயலும் மனித குலத்தில் இல்லை. இதன்மூலம் சனாதன சட்டமே இங்கு இயங்குகிறது, அரசமைப்புச் சட்டம் அல்ல என்பது தெளிவாகிறது. சமூக நீதி மூலமாகவே சமூக ஜனநாயகத்தை கொண்டு வரமுடியும் என்று திருமா கூறியுள்ளார்.\n\nமுன்னேறிய சமூகத்தில் பொருளாதாரத்தில் நலிவடைந்தவர்களுக்கு இடஒதுக்கீடு என்று சட்டத்தைக் கொண்டு வந்து சமூக நீதியை கேள்விக் குறியாக்கியிருக்கின்றனர். அரசமைப்புச் சட்டத்தைப் பாதுகாப்பதன் மூலமாகவே குடியரசைப் பாதுகாக்க முடியும் என்று திருமாவளவன் பேசினார்.\n\nகுறிப்புச் சொற்கள்\n\nதிருமாவளவன்\n\nவிடுதலைச் சிறுத்தை\n\nசனாதனம்\n\nதமிழ்நாடு\n\nதொடர்புடைய செய்திகள்\n\nஎட்டு ஆண்டுகளில் 40,000 மரங்கள்; வறண்ட மலையில் மலர்ந்த பசுமை\n\n26 Jan 2025\n\n-\n\n6:17 PM", "images": [{"image_url": "https://cassette.sphdigital.com.sg/image/tamilmurasu/c09ac78162bf8f30309ca873bdb0cd5326e5ba4a0af7b0649ee7247cd703475b?w=825", "alt_text": "347e2b41-cfa0-4fa4-924b-12e3ecee06d3", "caption": "விடுதலைச் சிறுத்தைகள் கட்சித் தலைவர் தொல்.திருமாவளவன். - கோப்புப்படம்: ஊடகம்"}, {"image_url": "https://cassette.sphdigital.com.sg/image/tamilmurasu/6efce8a73f012cb762284a723842cffa3c21423d062f075b71c0e50c87d26bae?w=235", "alt_text": "ஒருகாலத்தில் இப்படி வறண்டு கிடந்த குன்று, இப்போது ‘கேஷர் பர்வதம்’ என்ற அடர்ந்த காடாக மாறியுள்ளது.", "caption": null}]}
{"article_url": "https://tamilmurasu.com.sg/singapore/record-footfall-over-80-million-2024-jewel-changi", "site_title": "ஜுவல் சாங்கிக்குப் புதிய உச்சமாக 80 மில்லியன் பேர் வருகை", "publish_date": "2025-01-27", "content": "ஜுவல் சாங்கிக்குப் புதிய உச்சமாக 80 மில்லியன் பேர் வருகை\n\n27 Jan 2025 - 8:14 pm\n\n2\n\nmins read\n\nஜுவல் சாங்கிக்கு வருகை தந்தோரின் மொத்த எண்ணிக்கையில், வெளிநாடுகளிலிருந்து வந்த பயணிகளின் எண்ணிக்கை 2024ல் 35 விழுக்காடாக அதிகரித்தது.  -\n\nபடம்: ராய்ட்டர்ஸ்\n\nAI\n\nSUMMARISE IN ENGLISH\n\nrecord footfall of over 80 million in 2024 to Jewel Changi\n\nJewel Changi Airport set a record with over 80 million visitors in 2024, a 10% increase from 2023. Sales also rose by 5%, with international travelers increasing by 35%. China, Taiwan, and Malaysia were among the top source countries. The National Day of China was the busiest day, with 354,036 visitors. During a long weekend in August, Jewel welcomed over a million people. In 2025, another 30 shops are expected to open, bringing the total to over 260 retail and dining outlets.\n\nGenerated by AI\n\nஜுவல் சாங்கி விமான நிலையம் 2024ஆம் ஆண்டில் தொடர்ந்து வலுவாக மீட்சி கண்டது. அதன்படி, புதிய உச்சமாக ஜுவல் சாங்கிக்கு 80 மில்லியனுக்கும் மேற்பட்டோர் வருகை தந்திருந்தனர்.\n\nபிரபல தளமாக விளங்கும் இவ்விடம், 2019ஆம் ஆண்டு திறக்கப்பட்டதிலிருந்து பதிவான ஆக அதிக எண்ணிக்கை இது.\n\nஇதுகுறித்து ஜனவரி 27ஆம் தேதி அறிவித்தபோது, 2023ஆம் ஆண்டின் 74 மில்லியன் பேருடன் ஒப்பிடுகையில் 2024ல் வருகை தந்தோரின் எண்ணிக்கையில் 10 விழுக்காடு அதிகரிப்பு இருந்ததாக ஜுவல் சாங்கி தெரிவித்தது.\n\nமேலும், விற்பனையில் சுமார் 5 விழுக்காடு அதிகரிப்பும் 2024ல் இருந்ததாகக் கூறப்பட்டது.\n\nவருகை தந்தோரின் மொத்த எண்ணிக்கையில், வெளிநாடுகளிலிருந்து வந்த பயணிகளின் எண்ணிக்கையும் 2024ல் 35 விழுக்காடாக அதிகரித்ததாகக் கூறப்பட்டது. அதிலும் சீனா, தைவான், மலேசியா, ஆஸ்திரேலியா, பிலிப்பீன்ஸ் ஆகிய நாடுகளைச் சேர்ந்த பயணிகளே அதிகம் வந்திருந்தனர்.\n\nசிங்கப்பூரின் தேசிய தினமான, ஆகஸ்ட் 9ஆம் தேதி, 2024ஆம் ஆண்டில் ஆக பரபரப்பான தினமாக இருந்ததாகவும் குறிப்பிடப்பட்டது. 2020ஆம் ஆண்டை அடுத்து முதன்முறையாக 354,036 பேர் அன்றைய தினம் ஜுவலுக்கு வருகை புரிந்திருந்தனர்.\n\nகொண்டாட்டங்கள், சிறப்புச் சலுகைகள் ஆகியவற்றால் நீண்ட விடுமுறை வாரயிறுதியாக இருந்த ஆகஸ்ட் 9 முதல் 11 வரை ஒரு மில்லியன் பேரை ஜுவல் வரவேற்றதாக அறியப்படுகிறது.\n\nஇந்நிலையில், கடைத்தொகுதியில் மேலும் 30 புதிய கடைகள் 2025ஆம் ஆண்டு சேர்க்கப்படும் என எதிர்பார்க்கப்படுகிறது. தற்போது $1.7 பில்லியன் மதிப்பிலான இந்த வர்த்தக வளாகத்தில் 260க்கும் அதிகமான சில்லறை வர்த்தகக் கடைகளும் உணவகங்களும் இயங்கி வருகின்றன.\n\nகுறிப்புச் சொற்கள்\n\nசாங்கி\n\nசாங்கி விமான நிலையம்\n\nஜுவல் சாங்கி\n\nவிமான நிலையம்\n\nவிடுமுறை\n\nதொடர்புடைய செய்திகள்\n\nசாங்கி விமான நிலையத்தின் 2வது முனையத்தில் புதிய ஹோட்டல்\n\n20 Dec 2023\n\n-\n\n8:43 PM\n\nசாங்கி விமான நிலையக் குழுமத்தின் தலைமை நிர்வாக அதிகாரி விலகல்\n\n09 Apr 2024\n\n-\n\n6:14 PM\n\nசிங்கப்பூரின் மேம்பாடு ஒரு தொடர்ச்சியான பணி: பிரதமர் வோங்\n\n27 Jul 2024\n\n-\n\n7:43 PM\n\nசாங்கி விமான நிலையம் முனையம் 2ல் முன்கூட்டியே பயணப் பெட்டிகளை ஒப்படைக்கும் வசதி தயார்\n\n19 Dec 2023\n\n-\n\n7:54 PM\n\nஜுவல் சாங்கியில் முன்கூட்டியே உடைமைகளைப் பதிவுசெய்யும் பயணிகள்\n\n26 Jun 2023\n\n-\n\n5:22 PM\n\nஜுவல் சாங்கியைச் சுற்றிப் பார்த்த இளவரசர் வில்லியம்\n\n05 Nov 2023\n\n-\n\n10:41 PM", "images": [{"image_url": "https://cassette.sphdigital.com.sg/image/tamilmurasu/a8da9a7b201cad319e4106beab45efac0c4aabeded08272922abefdcf5548975?w=825", "alt_text": "395830a3-5972-4966-8d5a-d170b093d19b", "caption": "ஜுவல் சாங்கிக்கு வருகை தந்தோரின் மொத்த எண்ணிக்கையில், வெளிநாடுகளிலிருந்து வந்த பயணிகளின் எண்ணிக்கை 2024ல் 35 விழுக்காடாக அதிகரித்தது.  - படம்: ராய்ட்டர்ஸ்"}, {"image_url": "https://cassette.sphdigital.com.sg/image/tamilmurasu/e152b812f9a0926c27563c3ea715bf113970a3f7e92a964313f801f676cad109?w=235", "alt_text": "சாங்கி விமான நிலையத்தின் இரண்டாவது முனையத்தில் புதிய ஹோட்டல் கட்டப்படவுள்ள இடம்.", "caption": null}, {"image_url": "https://cassette.sphdigital.com.sg/image/tamilmurasu/9190b0d49eb451398b12b6a2770be35b33dfdd09a5ef668534c270fc6fa37826?w=235", "alt_text": "பதவி விலகும் லீ சியாவ் ஹியாங் (இடது), அவரது பொறுப்பில் அமர இருக்கும் யாம் கம் வெங்.", "caption": null}, {"image_url": "https://cassette.sphdigital.com.sg/image/tamilmurasu/1230760b77c5bb1cdba355bd736cc6ebd82c1417b4c874bcb000013ecab6c44b?w=235", "alt_text": "பிரதமர் லாரன்ஸ் வோங்.", "caption": null}, {"image_url": "https://cassette.sphdigital.com.sg/image/tamilmurasu/4066dd66b191f7d6ae590d121237557b8a49969f1f2a2490ffbd38bea5a7d134?w=235", "alt_text": "உயரம், எடை வாரி தானியங்கி பாரந்தூக்கிகள் பயணப் பெட்டிகளை அந்தந்த வைப்பிடங்களில் வைத்துவிடும்.", "caption": null}, {"image_url": "https://cassette.sphdigital.com.sg/image/tamilmurasu/9588f3f24d1dad325f17c05c65da9e721286c5679d6601518cb3bdcc02edad5b?w=235", "alt_text": "சாங்கி விமான நிலையம் முனையம் 1ல் முன்கூட்டியே உடைமைகளைப் பதிவுசெய்யும் பயணிகள்.", "caption": null}, {"image_url": "https://cassette.sphdigital.com.sg/image/tamilmurasu/4dadc1231e35ef95731de03f0a0f6ac7bf93134af57015ec2f35a785c61128e5?w=235", "alt_text": "பிரிட்டிஷ் இளவரசரைக் காண நூற்றுக்கணக்கானோர் ஜுவல் சாங்கியில் திரண்டிருந்தனர்.", "caption": null}]}
{"article_url": "https://tamilmurasu.com.sg/tamilnadu/special-investigation-team-may-investigate-case-student-sexual-assault-supreme-court-supcourt", "site_title": "மாணவி பாலியல் வன்கொடுமை வழக்கை சிறப்புப் புலனாய்வுக்குழு விசாரிக்கலாம்: உச்ச நீதிமன்றம்", "publish_date": "2025-01-27", "content": "மாணவி பாலியல் வன்கொடுமை வழக்கை சிறப்புப் புலனாய்வுக்குழு விசாரிக்கலாம்: உச்ச நீதிமன்றம்\n\n27 Jan 2025 - 7:46 pm\n\n1\n\nmins read\n\nஅண்ணா பல்கலைக்கழக மாணவி பாலியல் வன்கொடுமை  வழக்கை சிறப்புப் புலனாய்வுக் குழு விசாரிக்கத் தடையில்லை என்று உச்ச நீதிமன்றம் உத்தரவு பிறப்பித்துள்ளது. -\n\nகோப்புப்படம்: ஊடகம்\n\nAI\n\nSUMMARISE IN ENGLISH\n\nSpecial Investigation Team may investigate the case of student sexual assault: Supreme Court (SUPCOURT)\n\nIn response to a sexual harassment case at Anna University, the Supreme Court has barred comments against the Chennai Police Commissioner and ordered against victim retaliation. The Court found the initial FIR inadvertently blamed the victim, ordered a ₹25 lakh compensation, and directed its payment by those responsible for the FIR leak. The Court emphasized the need for proper guidance when providing FIR details.\n\nGenerated by AI\n\nபுதுடெல்லி:\n\nசென்னையில் உள்ள அண்ணா பல்கலைக் கழக மாணவி பாலியல் வன்கொடுமை செய்யப்பட்ட வழக்கை சிறப்புப் புலனாய்வுக்குழு விசாரிக்கத் தடையில்லை என்று உச்ச நீதிமன்றம் உத்தரவு பிறப்பித்துள்ளது.\n\nமேலும், அண்ணா பல்கலைக்கழக மாணவி பாலியல் வன்கொடுமை தொடர்பான முதல் தகவல் அறிக்கை வெளியான சம்பவம் தொடர்பாக விசாரித்த உயர் நீதிமன்றம், சென்னை காவல் ஆணையருக்கு எதிராக உத்தரவு பிறப்பித்திருந்தது.\n\nஇதனை எதிர்த்து தமிழக அரசு உச்ச நீதிமன்றத்தில் தொடர்ந்த மேல்முறையீட்டு வழக்கில், சென்னை காவல் ஆணையருக்கு எதிரான கருத்துகளுக்குத் தடை விதித்து உச்ச நீதிமன்றம் உத்தரவிட்டது.\n\nபாதிக்கப்பட்டவரை பழிவாங்குவதை சமூகம் தவிர்க்க வேண்டும். பாதிக்கப்பட்டவரை தவறாகச் சித்திரிப்பது, குற்றவாளிகளைப் பாதுகாக்க வழிவகுக்கும் என்று கூறிய உச்ச நீதிமன்ற நீதிபதிகள், பாதிக்கப்பட்ட மாணவி மீது பழி சுமத்தும் வகையில் உணர்ச்சியற்ற முறையில் முதல் தகவல் அறிக்கை தாக்கல் செய்யப்பட்டுள்ளது என்றும் சுட்டிக்காட்டினர்.\n\nபாதிக்கப்பட்ட மாணவிக்கு ரூ.25 லட்சம் இழப்பீடு வழங்க வேண்டும் என்றும் முதல் தகவல் அறிக்கை கசிந்ததற்கு காரணமாக இருந்தவர்களிடமிருந்து அந்த இழப்பீட்டைப் பெற்று மாணவிக்கு வழங்க வேண்டும் என்றும் உச்ச நீதிமன்றம் உத்தரவு பிறப்பித்துள்ளது.\n\nமுதல் தகவல் அறிக்கைக்கு விவரங்களைக் கொடுக்கும்போது பாதிக்கப்பட்ட மாணவிக்கு ஆலோசனை அளித்திருக்க வேண்டும் என்று நீதிமன்றம் சுட்டியது.\n\nகுறிப்புச் சொற்கள்\n\nஅண்ணா பல்கலைக்கழகம்\n\nபாலியல் வன்கொடுமை\n\nஉச்ச நீதிமன்றம்\n\nஉயர் நீதிமன்றம்\n\nதொடர்புடைய செய்திகள்\n\nஆராய்ச்சி மாணவிக்குப் பாலியல் தொல்லை: சென்னை ஐஐடி நிர்வாகம் விளக்கம்\n\n15 Jan 2025\n\n-\n\n9:55 PM", "images": [{"image_url": "https://cassette.sphdigital.com.sg/image/tamilmurasu/6411aa6d39c3a4386777f99b4f6d68268c21c2e71f9afb71c71a4c22eb43d0a3?w=825", "alt_text": "98148666-265a-4c98-90c5-a8e8ad167d11", "caption": "அண்ணா பல்கலைக்கழக மாணவி பாலியல் வன்கொடுமை  வழக்கை சிறப்புப் புலனாய்வுக் குழு விசாரிக்கத் தடையில்லை என்று உச்ச நீதிமன்றம் உத்தரவு பிறப்பித்துள்ளது. - கோப்புப்படம்: ஊடகம்"}, {"image_url": "https://cassette.sphdigital.com.sg/image/tamilmurasu/6385dee6867d737e50f7216698750fb3041259233257ba5c3a4f659df0c2854e?w=235", "alt_text": "ஐஐடி சென்னை.", "caption": null}]}
{"article_url": "https://tamilmurasu.com.sg/singapore/indian-language-festival-films-celebrating-indias-cultural-diversity-and-cinematic-brilliance", "site_title": "இந்திய மொழி வளம், மரபைக் கொண்டாடும் திரைப்பட விழா", "publish_date": "2025-01-27", "content": "இந்திய மொழி வளம், மரபைக் கொண்டாடும் திரைப்பட விழா\n\n27 Jan 2025 - 9:32 pm\n\n1\n\nmins read\n\nஇந்தியத் தகவல், ஒளிபரப்பு அமைச்சகம், சிங்கப்பூர் ஃபிலிம் சொசைட்டி, இந்திய வளர்ச்சிக் கழகம் ஆகிய அமைப்புகளின் ஆதரவுடன் திருவிழா ஏற்பாடு செய்யப்பட்டுள்ளது. -\n\nபடம்: சிங்கப்பூர் ஃபிலிம் சொசைட்டி இணையத்தளம்\n\nலாவண்யா வீரராகவன்\n\n>\n\nAI\n\nSUMMARISE IN ENGLISH\n\nIndian language festival of films celebrating India's cultural diversity and cinematic brilliance\n\nThe Indian Film Festival will be held in Singapore from January 24th to March 2nd, showcasing 18 films in seven Indian languages. The festival will feature works by acclaimed directors such as Satyajit Ray and screen films including Sholay, Anand, Vikram, RRR, and Kathal-The Core. The event aims to celebrate India's cultural diversity and celebrating diplomatic ties with Singapore.\n\nGenerated by AI\n\nசிங்கப்பூரில் தமிழ், தெலுங்கு, இந்தி, பெங்காலி உள்ளிட்ட ஏழு இந்திய மொழிகளில் அமைந்த 18 திரைப்படங்கள் திரையிடப்படும் ‘இந்தியத் திரைப்படத் திருவிழா’ நடைபெறுகிறது.\n\nஇந்தியத் தூதரகத்தின் சார்பில் ஏற்பாடு செய்யப்பட்டுள்ள இத்திருவிழா, ஜனவரி 24ஆம் தேதி தொடங்கி மார்ச் 2ஆம் தேதி வரை நடைபெறும். அதையொட்டி, சன்டெக் சிட்டி, ‘கோல்டன் வில்லேஜில்’ ஒவ்வொரு வாரயிறுதியும் மூன்று திரைப்படங்கள் திரையிடப்படும்.\n\nசிங்கப்பூர்-இந்தியா இரு நாடுகளின் 60 ஆண்டுகால அரசதந்திர உறவைக் கொண்டாடும் வகையில் அமைந்த பல்வேறு நிகழ்ச்சிகளில் இந்தத் திரைப்பட விழாவும் ஒன்றாகும்.\n\nபுகழ்பெற்ற பெங்காலி இயக்குநரும் திரைக்கதை ஆசிரியருமான சத்யஜித் ரேயின் படைப்புகள் தொடங்கி, ஷோலே, ஆனந்த் உள்ளிட்ட காலம்தாண்டி நிற்கும் பல்வேறு படைப்புகள் இத்திருவிழாவில் இடம்பெறுகின்றன.\n\nஅத்துடன், அண்மையில் வெளிவந்து பெரும் வரவேற்பைப் பெற்ற விக்ரம், ஆர்ஆர்ஆர், காதல் த கோர் உள்ளிட்ட படங்களும் திரையிடப்பட உள்ளன.\n\nஇந்தியக் கலாசாரப் பன்முகத்தன்மை, மொழிகளின் வளமை, மொழிகள் கடந்த திரைப்பட நுணுக்கங்கள் உள்ளிட்ட பலவற்றைக் குறித்தும் சிங்கப்பூரர்கள் அறிந்துகொள்ளும் நோக்கில் இந்தத் திருவிழா ஏற்பாடு செய்யப்பட்டுள்ளது. அனைத்து மொழியினரும் பார்த்து ரசிக்கும் நோக்கில் இவை ஆங்கில வசன வரிகளுடன் திரையிடப்படும்.\n\nகுறிப்புச் சொற்கள்\n\nதிரைப்படத்துறை\n\nஇயக்குநர்\n\nதிருவிழா\n\nபன்முகத்தன்மை\n\nமொழி\n\nவிழா\n\nதொடர்புடைய செய்திகள்\n\nநாடகம்வழி சமூகக் கருத்துகள் கூறும் இளையர்கள்\n\n27 Jan 2025\n\n-\n\n5:30 AM\n\nசிங்கப்பூர் ரசிகர்கள் என் மனதுக்கு நெருக்கமானவர்கள்: சிம்பு\n\n13 Dec 2024\n\n-\n\n5:19 PM\n\nநெட்ஃபிளிக்சில் வெளியானது ‘தி ரோ‌‌ஷன்ஸ்’ ஆவணத் தொடர்\n\n18 Jan 2025\n\n-\n\n4:36 PM\n\n‘கோட்’ திரைப்படத்தைப் பார்க்கத் திரண்ட சிங்கப்பூர் ரசிகர்கள்\n\n05 Sep 2024\n\n-\n\n5:08 PM\n\nவிளையாட்டாகத் தொடங்கியது விருது பெற்றுத் தந்தது\n\n18 Nov 2024\n\n-\n\n6:30 AM\n\n‘தில்லு முல்லு’ பாணியில் உள்ளூர் நகைச்சுவைத் தொடர் ‘சல்புல்’\n\n05 Sep 2024\n\n-\n\n6:36 AM\n\nவேட்டையன் முதல் நாள்: திருவிழாவாக்கிய ரசிகர்கள்\n\n10 Oct 2024\n\n-\n\n6:15 PM\n\n‘விடுதலை 2’ ப(பா)டம்\n\n23 Dec 2024\n\n-\n\n7:21 PM", "images": [{"image_url": "https://cassette.sphdigital.com.sg/image/tamilmurasu/bcc362356289844df28e4d0f3f334ffc59c938b4251236bb77a039f61cdd3590?w=825", "alt_text": "31791a3a-78f5-46de-a87f-cac8e3dddb1c", "caption": "இந்தியத் தகவல், ஒளிபரப்பு அமைச்சகம், சிங்கப்பூர் ஃபிலிம் சொசைட்டி, இந்திய வளர்ச்சிக் கழகம் ஆகிய அமைப்புகளின் ஆதரவுடன் திருவிழா ஏற்பாடு செய்யப்பட்டுள்ளது. - படம்: சிங்கப்பூர் ஃபிலிம் சொசைட்டி இணையத்தளம்"}, {"image_url": "https://cassette.sphdigital.com.sg/image/tamilmurasu/e2ad3cbc7b8df9e19ceaba9f4922e08bca63fe08c2e54b654f2da5bdcc9c3777", "alt_text": "author", "caption": null}, {"image_url": "https://cassette.sphdigital.com.sg/image/tamilmurasu/877bb48ba9ea75b7e66da23df0fac62677627bcd25bc6eceda5fbf313b133d6b?w=235", "alt_text": "நாடக இயக்குநர் யக்ஞா.", "caption": null}, {"image_url": "https://cassette.sphdigital.com.sg/image/tamilmurasu/018eeb8b1e4985fd284719115090dc95344a242e9fb310d3f41c260ad0b77561?w=235", "alt_text": "ரசிகர்களின் கேள்விகளுக்கு தனக்கே உரிய பாணியில் சிரிப்புடனும் கிண்டலுடனும் பதிலளிக்கும் சிம்பு.", "caption": null}, {"image_url": "https://cassette.sphdigital.com.sg/image/tamilmurasu/74f4a072bf83baac97ed54fba514e76a0928ea2ddd99f2d8dda63e943a7da210?w=235", "alt_text": "ரோ‌‌ஷன் குடும்பத்தினர்.         ", "caption": null}, {"image_url": "https://cassette.sphdigital.com.sg/image/tamilmurasu/67fe4c9cbbb0ef8ca7e339a8559fc07b74b41ca198f6cf05a69db928d4422175?w=235", "alt_text": "‘கோட்’ திரைப்படத்தின் முதல் காட்சியைக் காண காலை 5 மணிக்கே திரண்டுவந்த ‘எஸ்ஜி தளபதியன்ஸ்’ எனும் விஜய் ரசிகர் மன்றம்.", "caption": null}, {"image_url": "https://cassette.sphdigital.com.sg/image/tamilmurasu/ff3565a8773e702ff124ff8b75854f1d42b3c4f85706c71f99b3c302cb8c1f5e?w=235", "alt_text": "ஒரே இடத்தில் அமர்ந்து சலிப்பூட்டும் செயலில் ஈடுபடாமல் ஏதேனும் வித்தியாசமாகச் செய்ய வேண்டும் எனும் ஆசை நிறைவேறியுள்ளதாகக் கூறினார் ராம். ", "caption": null}, {"image_url": "https://cassette.sphdigital.com.sg/image/tamilmurasu/e99b379a0c75c3e6c4379c0fa4d523c3a72c1cfce0a2d8a2b6c56f817a52a4d4?w=235", "alt_text": "‘சல்புல்’ தொடரில் இடம்பெறும் கதாபாத்திரங்கள்.", "caption": null}, {"image_url": "https://cassette.sphdigital.com.sg/image/tamilmurasu/22bc8964a5e057eb8bf6146ff78f77b1465822860ac9c77ca5393d34964f632b?w=235", "alt_text": "கார்னிவல் சினிமாஸ் வளாகத்தில் முதல் நாள் முதல் காட்‌சியைக் கொண்டாடிய ரஜினி ‘அன்பு சாம்ராஜ்ஜியம்’ ரசிகர் குழுவினர்.", "caption": null}, {"image_url": "https://cassette.sphdigital.com.sg/image/tamilmurasu/1ec89ab907af3bc584f2e3402ac1d6b0bbb26e64aeba2771513baec85ae096f0?w=235", "alt_text": "இளையர்களுக்கு அடக்குமுறை அரசியல் புரிதலை ஏற்படுத்தும் முயற்சியில் வெற்றிமாறனுக்கு ’வெற்றி’.", "caption": null}]}
{"article_url": "https://tamilmurasu.com.sg/lifestyle/grammy-art-marriage-sunlove-eldercare-centre", "site_title": "சன்லவ் முதியோர் பராமரிப்பு நிலையத்தில் கிராமியக் கலைமணம்", "publish_date": "2025-01-27", "content": "சன்லவ் முதியோர் பராமரிப்பு நிலையத்தில் கிராமியக் கலைமணம்\n\n27 Jan 2025 - 9:32 pm\n\n2\n\nmins read\n\nசன்லவ் வாம்போ வியூ பராமரிப்பு நிலையத்தில் பொய்க்கால் மயிலாட்டம்.  -\n\nபடம்: சன்லவ் முதியோர் பராமரிப்பு நிலையம்\n\nகி.ஜனார்த்தனன்\n\n>\n\nAI\n\nSUMMARISE IN ENGLISH\n\nGrammy Art Marriage at Sunlove Eldercare Centre\n\nOn January 16, a Pongal celebration at the Whampoa View Old Folks Care Centre featured Indian dances (karakatam, Mayilattam, and Poigal Horse Dance). The event aimed to raise awareness of Pongal and bring joy to the elderly. One participant, Lakshmi, expressed happiness at being reminded of her hometown. Additionally, Mdm Mahalakshmi Annamalai highlighted the benefits of the center's Dynamic Ageing centres, which offer activities like yoga and games to promote physical and mental well-being among the elderly.\n\nGenerated by AI\n\nசன்லவ் அமைப்பின் வாம்போ வியூ முதியோர் பராமரிப்பு நிலையத்தில் நடைபெற்ற பொங்கல் கொண்டாட்டத்திற்காக இந்தியாவைச் சேர்ந்த கிராமியக் கலைஞர்கள், முதியோர் முன்னிலையில் நடனமாடி மகிழ்வித்தனர்.\n\nதவில் இசையும் நாயனமும் சூழ கரகாட்டம், மயிலாட்டம், பொய்க்கால் குதிரை ஆட்டம் என்று சராசரி சிங்கப்பூரருக்கு மிகவும் மாறுபட்ட காட்சியும் கானமும் நிலையத்தில் இடம்பெற்றன. லிஷா எனப்படும் லிட்டில் இந்தியா வர்த்தகர்கள் சங்கத்தின் ஏற்பாட்டில் கிராமியக் கலைஞர்கள் தமிழகத்திலிருந்து சிங்கப்பூருக்கு வரவழைக்கப்பட்டனர்.\n\nஇந்தக் கொண்டாட்டம் ஜனவரி 16ஆம் தேதி காலை 10.30 அளவில் நடைபெற்றது.\n\nகொண்டாட்டத்தில் கலந்துகொண்ட ஏறத்தாழ முப்பது முதியவர்களில் மூன்று, நான்கு பேர் இந்தியர்கள். பொங்கலைக் கொண்டாட இந்நிலையம் புதிதாக முயற்சி எடுத்திருப்பதாகக் கூறினார் நிலையத்தின் துணை நிர்வாகி லோபெஸ் ராயன்.\n\n“பல்லினச் சமுதாயமான நம் சிங்கப்பூரில் பொங்கலைப் பற்றி விழிப்புணர்வு அதிகரிப்பதற்கான மற்றொரு முயற்சியாகவும் இது விளங்குகிறது. பண்டிகை ஒன்றின் மூலம் குதூகலத்தை அதிகப்படுத்துவதும் எங்கள் நோக்கமாகும்,”  என்றார் திரு ராயன்.\n\nபங்கேற்ற முதியோரில் ஒருவரான லட்சுமி, கிராமப்புற நடனங்களைக் கண்டு ஆனந்தக் கண்ணீர் வடித்தார். தமது பூர்வீக ஊரை இவை நினைவுபடுத்துவதாகக் கூறினார்.\n\nநிலையத்திற்கு வரும்படி \nமுதியோரிடம் வேண்டுகோள்\n\nஇதற்கிடையே, இந்திய முதியோர் கூடுதலாக சன்லவ் நிலையத்திற்கு வரும்படி திருவாட்டி மகாலட்சுமி அண்ணாமலை, 39, தமிழ் முரசிடம் கேட்டுக்கொண்டார்.\n\n“உடற்பயிற்சி, யோகாசனம் ஆகியவற்றுடன் விளையாட்டுகள், மனமகிழ் நடவடிக்கைகள் ஆகியவற்றில் ஈடுபட்டு இதம் அடையலாம். குழுவாகச் சேரும்போது உடற்பயிற்சி மேலும் சுவாரசியமாகிறது. முதியோரின் ஒட்டுமொத்த நலனுக்கும் இதுபோன்ற நடவடிக்கைகள் துணைபுரியும்,” என்று அவர் கூறினார்.\n\nதீவெங்கிலும் தற்போது 208 துடிப்புமிக்க மூப்படைதல் நிலையங்கள் உள்ளன.\n\nகுறிப்புச் சொற்கள்\n\nசன்லவ்\n\nமுதியோர்\n\nபராமரிப்பு\n\nகலை\n\nதொடர்புடைய செய்திகள்\n\nமுதியோருடன் பொங்கல் கொண்டாடிய ‘லிஷா’\n\n14 Jan 2025\n\n-\n\n9:32 PM\n\nநாவில் தித்திப்பு, முகத்தில் பூரிப்பு\n\n26 Jan 2025\n\n-\n\n9:35 PM\n\nமுதியோர் சுவைத்த இனிப்பு விருந்து\n\n26 Jan 2025\n\n-\n\n5:30 AM", "images": [{"image_url": "https://cassette.sphdigital.com.sg/image/tamilmurasu/4cb4648e6f06db535e07c147937924ccc183d29aab2c6bd189b23010463dc295?w=825", "alt_text": "9864e175-ac3d-40fe-82e7-8900924c0887", "caption": "சன்லவ் வாம்போ வியூ பராமரிப்பு நிலையத்தில் பொய்க்கால் மயிலாட்டம்.  - படம்: சன்லவ் முதியோர் பராமரிப்பு நிலையம்"}, {"image_url": "https://cassette.sphdigital.com.sg/image/tamilmurasu/443d20e205d051ff07e2f37c8221401d731c7db09e74a10c624c7d357ddc7ffe", "alt_text": "author", "caption": null}, {"image_url": "https://cassette.sphdigital.com.sg/image/tamilmurasu/022cc4f0cef8605d716b73a9e5d0cc932e3c265d9c52e458ccfb1615e6aecba0?w=235", "alt_text": "நிகழ்ச்சியின் ஓர் அங்கமாகப் பாரம்பரிய முறையில் மண்பானையில் பொங்கல் வைக்கப்பட்டது.", "caption": null}, {"image_url": "https://cassette.sphdigital.com.sg/image/tamilmurasu/cb484772acaa05e14083958c5ff022f49bffd7b498c5e77ce35e2d7bb31216c5?w=235", "alt_text": "தற்காப்பு, மனிதவள மூத்த துணை அமைச்சரும், மார்சிலிங் - இயூ டி குழுத்தொகுதி நாடாளுமன்ற உறுப்பினருமான ஸாக்கி முகம்மது சிறப்பு விருந்தினராகக் கலந்துகொண்டு மூத்தோருடன் உணவு அருந்தினார்.", "caption": null}, {"image_url": "https://cassette.sphdigital.com.sg/image/tamilmurasu/aaa99c8ad904e43c6abda0fc91b7b178bd0cd4251491fc7d4c4183bac8067175?w=235", "alt_text": "சன்லவ் துடிப்பான மூப்படைதல் நிலையத்தைச் சேர்ந்த சுமார் 50 முதியவர்களுக்குப் பொங்கலை வழங்கும் தொண்டூழியர் மகாலிங்கம், 76. ", "caption": null}]}
{"article_url": "https://tamilmurasu.com.sg/singapore/results-joint-admissions-exercise-jae-applicants-released-february-4", "site_title": "பிப்ரவரி 4ல் கூட்டு மாணவர் சேர்க்கை முடிவுகள்", "publish_date": "2025-01-27", "content": "பிப்ரவரி 4ல் கூட்டு மாணவர் சேர்க்கை முடிவுகள்\n\n27 Jan 2025 - 7:35 pm\n\n1\n\nmins read\n\n2024 சாதாரண நிலைத் தேர்வு முடிவுகளைப் பெற்றுக்கொள்ள காத்திருக்கும் செயிண்ட் ஆண்ட்ரூஸ் உயர்நிலைப் பள்ளி மாணவர்கள். -\n\nபடம்: சாவ் பாவ்\n\nAI\n\nSUMMARISE IN ENGLISH\n\nResults of Joint Admissions Exercise (JAE) applicants released on February 4\n\n2025 JAE results will be released on Feb 4th at 9am via the student admission webpage or SMS. Junior College and Millenia Institute students are to report to school on Feb 5th, while Polytechnic students will receive further instructions by the end of February, and ITE students will receive details via email on Feb 4th.\n\nGenerated by AI\n\n2025 கூட்டு மாணவர் சேர்க்கை நடவடிக்கைக்கு விண்ணப்பித்த மாணவர்களுக்கான முடிவுகள் பிப்ரவரி 4ஆம் தேதி காலை 9 மணிக்கு வெளியிடப்படும்.\n\nகூட்டு மாணவர் சேர்க்கை இணையப்பக்கம் அல்லது குறுஞ்செய்தி வாயிலாக விண்ணப்பதாரர்கள் தங்கள் விண்ணப்பத்தின் முடிவைத் தெரிந்துகொள்ளலாம்.\n\nதொடக்கக் கல்லூரி அல்லது மில்லெனியா கல்விக் கழகத்தில் சேரும் மாணவர்கள் பிப்ரவரி 5ஆம் தேதி காலை பள்ளிக்குச் செல்ல வேண்டும் என்று கல்வி அமைச்சு திங்கட்கிழமை (ஜனவரி 27) சொன்னது.\n\nதொழில்நுட்பக் கல்விக் கழகத்தில் சேரும் மாணவர்களுக்கு, பள்ளிக்குச் செல்வது தொடர்பான விவரங்கள் பிப்ரவரி 4ஆம் தேதி மின்னஞ்சல் வழியாக அனுப்பப்படும்.\n\nபலதுறைத் தொழில்கல்லூரியில் சேரும் மாணவர்களுக்கு பிப்ரவரி இறுதிக்குள் தகவல் அனுப்பப்படும்.\n\nகுறிப்புச் சொற்கள்\n\nமாணவர் சேர்க்கை\n\nகல்வி அமைச்சு\n\nமுடிவுகள்\n\nதொடர்புடைய செய்திகள்\n\nபிப்ரவரி 1ல் கூட்டு மாணவர் சேர்க்கை முடிவுகள்\n\n25 Jan 2024\n\n-\n\n5:52 PM\n\nபள்ளி நேரடி சேர்க்கை நடவடிக்கை மே 7 தொடங்குகிறது\n\n06 May 2024\n\n-\n\n4:35 PM", "images": [{"image_url": "https://cassette.sphdigital.com.sg/image/tamilmurasu/1c2e2aad98a3b323b7d65ac21ba93c5346b8717041e1438e346e3157f55c782a?w=825", "alt_text": "fa401e87-6b8b-4d89-aff9-dc385d2627c5", "caption": "2024 சாதாரண நிலைத் தேர்வு முடிவுகளைப் பெற்றுக்கொள்ள காத்திருக்கும் செயிண்ட் ஆண்ட்ரூஸ் உயர்நிலைப் பள்ளி மாணவர்கள். - படம்: சாவ் பாவ்"}, {"image_url": "https://cassette.sphdigital.com.sg/image/tamilmurasu/3490518723232bc6bede796b02135629c65b7072d14b8b2904b8a0ae04f7c9a9?w=235", "alt_text": "சிங்கப்பூர் பலதுறைத் தொழிற்கல்லூரியில் மாணவர்கள்.", "caption": null}, {"image_url": "https://cassette.sphdigital.com.sg/image/tamilmurasu/c4e027021de14bcf884402fcbd28f726903c53c7008cf706e947e54cb3786156?w=235", "alt_text": "உயர்நிலைப் பள்ளிகளும் தொடக்கக் கல்லூரிகளும் தங்கள் மாணவர்களில் 20 விழுக்காடு வரை நேரடி சேர்க்கை மூலம் அனுமதிக்கலாம் என்று அமைச்சு குறிப்பிட்டது.", "caption": null}]}
